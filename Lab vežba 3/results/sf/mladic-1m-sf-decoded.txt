PRVI DEO
 

GLAVA PRVA
I
 
   Ne mogavši da se savladam, sedoh da napišem ovu istoriju mojih prvih koraka u životu, iako sam mogao proći i bez toga... Jedno znam pouzdano: nikad neću sesti da pišem svoju autobiografiju, pa makar živeo i do sto godina. Mora čovek biti baš bedno u sebe zaljubljen, pa da bez stida piše sâm o sebi. Ipak se opravdavam time što ne pišem iz istih razloga zbog kojih pišu svi, to jest zbog pohvale čitalačke. Što sam se iznenada rešio da napišem od reči do reči sve što se sa mnom dogodilo od prošle godine, to sam učinio po unutrašnjoj potrebi: toliko sam potresen svim onim što se desilo. Zapisaću samo događaje, izbegavajući koliko je god moguće sve što je sporedno, a naročito književne ukrase; književnik piše trideset godina, i na kraju krajeva opet ne zna zašto je pisao toliko. ja nisam književnik, niti hoću da budem književnik, i smatrao bih da je neprilično i ružno da iznosim unutrašnjost moje duše i lep opis mojih osećanja na njihovu književnu pijacu. Međutim, na žalost, predosećam da, kako mi izgleda, nije moguće potpuno proći bez opisivanja osećanja i bez razmišljanja (možda čak i otrcanih razmišljanja). Toliko razorno deluje na čoveka književni rad, čak i kad piše samo za sebe. Razmišljanja će možda biti čak i vrlo otrcanih, jer je vrlo moguće da ono što čovek sâm ceni, nema nikakve vrednosti za druge. Ali sve to na stranu. Pri svem tom, evo ipak predgovora! Više u tom pravcu neće biti.
Na posao! Mada ništa nije teže nego prići ma kom poslu, možda čak i svakom poslu.
II
 
   Počinjem, to jest, hteo bih da počnem svoje beleške devetnaestim septembrom prošle godine, to jest baš od onoga dana kad sam prvi put sreo...
   Ali objasniti koga sam sreo, ovako, pre nego što iko išta zna, bilo bi glupo; čak, mislim, i ovaj ton je glup: iako sam sebi dao reč da izbegavam književne ukrase, ja već na prvoj strani padam u te ukrase. Sem toga, za takvo pisanje izgleda da je malo da čovek jedino želi da tako piše. Primećujem i to da mi se čini da se ni na jednom evropskom jeziku ne piše tako teško kao što se piše na ruskom. Pročitao sam sad ovo što sam maločas napisao, i vidim da sam mnogo pametniji od onoga što je napisano. Otkuda to da je u pametna čoveka ono što je rekao, mnogo gluplje nego ono što je ostalo u njemu? To sam ne jedanput primetio za sebe i u svojim usmenim odnosima s ljudima u toku cele poslednje godine, i to me je mnogo mučilo.
   Iako hoću da otpočnem devetnaestim septembrom, ipak ću reći koju reč o tome: ko sam, gde sam bio do toga vremena, i, naravno, i o tome šta je otprilike moglo biti u mojoj glavi toga jutra na dan devetnaestoga septembra, kako bi sve bilo razumljivije čitaocu, a može biti i meni samom.

III
 
   Ja sam svršen gimnazist, i sad mi je dvadeset i prva godina. Porodično mi je ime Dolgoruki, a zakonski mi je otac Makar Ivanov Dolgoruki, bivši sluga u spahije Versilova. Na taj način sam ja zakonito dete, iako sam u stvari vanbračni sin, i moje poreklo ne podleže nikakvoj sumnji. Stvar je tekla ovako: pre dvadeset i dve godine plemić Versilov (taj koji je moj otac), u svojoj dvadeset petoj godini, posetio je svoje imanje u tulskoj guberniji. ja zamišljam da je on u to doba bio još prilično bezličan čovek. Zanimljivo je da taj čovek koji me je toliko zadivio još od moga detinjstva i imao toliko velik uticaj na obrazovanje cele moje duše, i čak, možda, još za dugo vremena zarazio celu moju budućnost, — da taj čovek čak i sad u mnogom čemu ostaje za mene savršeno zagonetan. Ali o tome docnije. To se ne da brzo ispričati. I bez toga biće ovim čovekom ispunjen ceo moj beležnik.
   On je baš u to doba, to jest u dvadeset petoj godini svoga života, ostao udovac. Žena mu je bila iz višega sveta, ali ne baš bogata, iz porodice Fanariotovih, i imao je od nje sina i kćer. Podaci koje ja imam o toj njegovoj supruzi koja ga je tako rano ostavila, prilično su oskudni i gube se u mom materijalu, kao što je i mnogo što-šta iz ličnoga života Versilova meni ostalo nepoznato, jer do te mere je on uvek bio sa mnom gord, nadut, zatvoren i nemaran, pored svega toga što je, u izvesnim trenucima, preda mnom bio ponizan, svagda na moje veliko iznenađenje. Ipak pominjem unapred, da je on u svom životu protraćio tri, i to čak dosta krupna imetka, oko nekih četiri stotine hiljada rubalja, a možda i više. sada, razume se, u njega nema ni kopejke.
   On je tada došao u selo „sam Bog zna zašto“, bar mi je tako docnije sam rekao. Njegova mala deca nisu bila kod njega, po običaju, nego u rodbini; on je tako celoga života postupao sa svojom decom, zakonitom i nezakonitom. Spahijskih slugu na ovom imanju bilo je prilično mnogo; među njima bio je i baštovan Makar Ivanov Dolgoruki. Beležim ovde jedanput za svagda: retko se ko mogao toliko ljutiti na svoje prezime kao što sam to činio ja u toku celoga svoga života. To je, na kraju krajeva, bilo glupo, ali tako je bilo. Kad god sam stupao gde bilo u školu ili se susretao s ljudima kojima sam po svom uzrastu bio obavezan da odgovorim, jednom reči, svaki učitelj, nastavnik, nadzornik, pop, svi od reda, zapitavši me kako mi je prezime, i čuvši da se zovem Dolgoruki, neizostavno su nalazili za potrebno da dodadu:
—  Knez Dolgoruki?
I uvek sam morao svima tim besposlenim ljudima da objašnjavam:
—  Ne, samo Dolgoruki.
   Ovo samo počelo je najzad da me dovodi do ludila. Ističem ovde kao fenomen da se ne sećam ni jednog jedinog izuzetka: svi su pitali tako. Ponekima je to, očevidno, bilo sasvim nepotrebno; ja i ne znam koga bi im đavola, ma kome od njih, to i bilo potrebno. Ali ipak su svi pitali, svi do jednoga. Čuvši da sam ja samo Dolgoruki, onaj koji je zapitao, obično me je odmerio tupim i gluporavnodušnim pogledom, koji je posvedočio da ni on sam ne zna zašto mi je postavio pitanje, i odlazio je dalje. Školski drugovi ispitivali su me najuvredljivije. Kako đaci ispituju svoga novoga druga? Izgubljeni i zbunjeni novajlija je prvoga dana stupanja u školu (u koju bilo) opšta žrtva: izdaju mu se naredbe, zadirkuju ga, postupaju s njim kao sa slugom. Iznenada stane kakav zdrav i ugojen dečak pred svoju žrtvu i posmatra je nekoliko trenutaka dugim, strogim i nadmenim pogledom. Novajlija stoji pred njim ćuteći, gleda ga popreko ako nije kukavica, i čeka šta će biti.
—  Kako se zoveš?
—  Dolgoruki.
—  Knez Dolgoruki?
—  Ne, samo Dolgoruki.
—  A, samo! Magarče!
   I on ima pravo: ništa nije gluplje nego zvati se Dolgoruki, a ne biti knez. Ovu glupost nosim ja na sebi bez svoje krivice. Docnije, kad sam već stao da se vrlo ljutim, ja sam na pitanje: — Jesi li knez? uvek odgovarao: — Ne, ja sam sin spahijskoga sluge, bivšega roba.
Zatim, kad sam se već u najvećem stepenu ozlojedio, ja sam na pitanje: jeste li knez? često odgovarao:
—  Ne, samo Dolgoruki, vanbračni sin bivšega spahije, gospodina Versilova.
   To sam izmislio već u šestom razredu gimnazije, i mada sam se uskoro nesumnjivo uverio da je to glupo, ipak nisam odmah prestao sa ovom glupošću. Sećam se da je jedan učitelj — uostalom, on je jedini i bio, — našao da sam „ispunjen osvetljivom i građanskom idejom“. Uopšte, ovaj moj ispad primali su sa nedoumicom koja me je vređala. Najzad mi jedan drug, jedan vrlo bistar dečak i s kojim sam retko kad razgovarao, reče sa ozbiljnim licem, ali malo gledajući u stranu:
   — Takva osećanja čine vam, najzad, čast, i bez sumnje imate razloga da se ponosite; ali ja se na vašem mestu ipak ne bih vrlo hvalio da sam vanbračno dete... a vi, baš kao da proslavljate svoj imendan!
Od toga doba prestao sam da se hvalim da sam vanbračno dete.
   Ponavljam, vrlo je teško pisati jasno: evo sam ispisao cele tri stranice o tome kako sam se celoga života ljutio zbog svoga prezimena, a čitalac je međutim sigurno već zaključio da se ja ljutim zato što nisam knez, nego samo Dolgoruki. Objašnjavati još jedanput i opravdati se, bilo bi za mene poniženje.

IV
 
   Dakle, među poslugom koje je bilo mnogo i sem Makara Ivanova, bila je i jedna devojka, i bila je tek navršila osamnaest godina kad se pedesetogodišnji Makar Dolgoruki iznenada rešio da se njom oženi. Brakovi spahijske posluge, kao što je poznato, u vreme ropstva zaključivali su se sa dozvolom gospodara, a neki put i pravo po njihovom naređenju. Na imanju nalazila se tada „tetkica“; to jest, ona meni nije tetka, nego je bila spahinica, ali ne znam zašto, svi su je celoga života zvali „tetkicom“, ne samo mojom, nego uopšte, pa i u samoj porodici Versilova, s kojom je ona jedva ili baš ni u kakvom srodstvu. To je Tatjana L avlovna Prutkova. U to doba ona je imala u istoj guberniji i u istom srezu još trideset i pet svojih robova. Ona nije upravljala imanjem Versilova (oko pet stotina robova), nego je kao sused vodila nad njim nadzor, i taj nadzor, kako sam slušao, nije ničim izostajao iza nadzora kakvoga školovanog upravnika imanja. Uostalom, meni nije stalo do njenoga znanja: ja samo hoću da kažem, bez svake namere da laskam i da se ulagujem, da je ova Tatjana Pavlovna jedno blagorodno i čak originalno stvorenje.
   I eto baš ona ne samo da nije sprečila supružanske sklonosti sumornoga Makara Dolgorukog (kažu da je tada bio sumoran), nego, naprotiv, ona ga je iz nekoga razloga u nekoliko i hrabrila! Sofija Andrejevna (ta osamnaestogodišnja sluškinja, to jest moja majka) bila je već nekoliko godina potpuno siroče; njen pokojni otac, koji je izvanredno uvažavao Makara Dolgorukoga i bio mu zbog nečega blagodaran, takođe spahijski sluga, šest godina pre toga, umirući, na samrtnoj postelji, kažu čak na četvrt sata pre poslednjega daha, tako da bi se no nevolji moglo uzeti i kao bunilo, da on već i bez toga kao rob nije bio pravno nesposoban, — dozvao je Makara Dolgorukog i pred celom spahijskom poslugom i pred prisutnim sveštenikom, zaveštao mu je glasno i navaljujući, ukazujući na svoju kćer: „Odneguj je i oženi se njome.“ To su svi čuli. Što se tiče Makara Ivanova, ne znam kako se on docnije oženio, to jest da li sa zadovoljstvom ili samo ispunjavajući obavezu. Verovatnije je da je bio potpuno ravnodušan. On nije bio neki načitan čovek ili pismen (mada je znao celu crkvenu službu i naročito žitija nekih svetaca napamet, ali više po slušanju); on nije bio, tako da kažem, seljačka mudrica, nego je bio samo otvorene prirode, kojiput čak drzak; govorio je s ambicijom, imao odlučna mišljenja, i, uza sve to, „živeo je časno“ — kako se on sâm čudno izražavao, — eto kakav je on bio u to vreme. Na kraju krajeva on je pridobio opšte uvaženje, ali, kažu, bio je svima nesnosan. Druga je stvar kad je izišao iz posluge: tada ga nisu drukčije pominjali nego kao svetitelja i mnogotrpnika. To znam tačno.
   Što se tiče karaktera moje majke, nju je do osamnaeste godine Tatjana Pavlovna držala pored sebe bez obzira na nastojavanje upravnika imanja da je pošalje u Moskvu na učenje, i dala joj nešto vaspitanja, to jest naučila je da šije, kroji, da se ponaša kao devojka, i čak da malo čita. Pisati moja majka nikad nije naučila potpuno. U njenim očima ovaj brak s Makarom Ivanovim već je odavno bio svršena stvar, i sve što se tada s njom događalo, ona je nalazila da je odlično i najbolje što može biti; na venčanje išla je najspokojnije, u koliko je to moguće u takvim slučajevima, tako da ju je i sama Tatjana Pavlovna tada nazvala ribom. Sve ovo o tadašnjem karakteru moje majke slušao sam od same Tatjane Pavlovne. Versilov je došao u selo ravno pola godine posle ove svadbe.
V
 
   Moram da kažem da nikad nisam mogao da saznam i da se dovoljno dosetim kako je počelo između njega i moje majke. Potpuno sam spreman da verujem da, kao što me je uveravao on sâm prošle godine sa zarumenjenim licem, bez obzira na to što je sve to rekao sa najneusiljenijim i „najduhovitijim“ izrazom na licu, — da u svemu tome nije bilo nikakvoga romana, i da se sve dogodilo tako. Verujem da je tako, i ova ruska reč tako je divna, pa ipak sam svagda hteo da saznam povodom čega se to moglo dogoditi. ja sâm, mrzeo sam i mrzeću celoga svoga života sve te gadosti. Stoga s moje strane tu nema nikakve bestidne radoznalosti. Primećujem da svoju majku sve do prošle godine gotovo nimalo nisam poznavao; još od detinjstva su me dali drugim ljudima, da ne bih smetao Versilovu, o čemu će docnije biti reči, — i zbog toga nikako ne mogu sebi da predstavim kakvo je u nje u to doba moglo biti lice. Ako nije bila baš lepa, čime je mogla da pridobije takvoga čoveka kao što je bio tadašnji Versilov? Ovo pitanje važno je za mene zbog toga što se u njemu sa izvanredno zanimljive strane ocrtava ovaj čovek. Eto zbog čega ja ispitujem, a ne iz razvrata. On sam, ovaj sumorni i zatvoreni čovek, kad je video da to može izbeći, rekao mi je sa onom svojom ljupkom prostodušnošću koju je, đavo ga znao otkuda, imao (kao da ju je vadio iz džepa) — da je on tada bio sasvim „glup mlad pas“, i ne baš sentimentalan, nego tako, samo što je pročitao Antona Goremiku i Polinjku Saksovu, dva književna dela koja su imala ogroman civilizatorski uticaj na tadašnje omladinsko pokolenje naše. On je još dodao da je usled čitanja Antona Goremike možda i došao u selo tada, — i to je na izvanredno ozbiljan način dodao. U kom je obliku dakle mogao stupiti u vezu s mojom majkom ovaj „glupi mlad pas“?
   Ovoga trenutka sam pomislio: kad bih imao jednog jedinog čitaoca, da bi se on sigurno iskidao od smeja što sam toliko smešan i neiskusan, i eto u ovoj glupoj nevinosti hoću da rasuđujem i rešavam o nečemu što ne razumem. Da, odista, ja to još ne razumem, mada to priznajem ne iz gordosti, jer znam do koga je stepena glupa tolika neiskusnost u jednoga klipana kome je dvadeset godina; samo, ja ću reći tome gospodinu da on sâm ništa ne razume, i to ću mu i dokazati. Istina, u žene se ništa ne razumem, a i neću da razumem, jer sam se zarekao da celoga života neću za njih da znam. Ali ipak znam pouzdano da ima žena koje mogu da zavedu svojom lepotom ili čime bilo, na jedan pogled; a druge žene potrebno je pola godine proučavati pre nego što se sazna šta ima u njima: i da čovek prouči takvu ženu i da se u nju zaljubi malo je da je samo vidi i malo je da bude samo gotov na sve, nego je potrebno, povrh svega, da ima i nekog talenta. U to sam uveren mada ništa ne znam, i ako nije tako, onda bi trebalo sve žene svesti na stepen prostih domaćih životinja, i samo ih u tom obliku držati kod sebe; može biti da bi to vrlo mnogi rado hteli.
   Znam iz nekoliko izvora pouzdano da moja majka nije bila lepotica, mada nisam video njen portret iz toga doba koji negde postoji. Prema tome, nije se moglo dogoditi da se u nju ko zaljubi na prvi pogled. Radi proste razonode, Versilov je mogao izabrati drugu, a takva je tamo bila, i to još neudata, Anfisa Konstantinovna Sapoškova, sobarica. A čoveku koji je došao s Antonom Goremikom, bilo bi vrlo zazorno pred samim sobom da razruši na osnovu spahijskoga prava svetost braka makar i svoga sluge, zato što je, ponavljam, o tome Antonu Goremiki on nedavno, još pre nekoliko meseci, to jest posle dvadeset godina govorio izvanredno ozbiljno. A Antonu su samo konja odveli, a ovde ženu! Dogodilo se, znači, nešto naročito, zbog čega je M-11e Sapoškova i izgubila (po mom mišljenju, dobila).
   Ja sam mu prošle godine više puta kad je bilo moguće s njim razgovarati (zato što nije uvek bilo moguće s njim razgovarati), prilazio sa svima ovim pitanjima, i zapazio sam da se on, bez obzira na svoje svetsko ponašanje i na rastojanje od dvadeset godina, nekako neobično ustezao. Ali ja sam navaljivao. Najzad, sa onim izrazom odvratnosti koji je on ne jedanput sebi dopustio prema meni, on je, sećam se, najedanput promrmljao nekako čudno: da je moja majka bila jedno od onih nezaštićenih stvorenja u koja se čovek ne zaljubljuje, — naprotiv, nimalo i nipošto, — nego ih iznenada zbog nečega sažaljeva, valjda zbog njihove krotkosti, šta li, i uostalom ko zna zašto. To nikad nikome nije poznato, ali je sažaljevaš duže vremena; sažaljevaš je i najzad se privežeš... „Jednom reči, dragi moj, neki put se dogodi da se i ne odvežeš. Eto šta mi je on rekao; a ako je tako u istini bilo, onda nipošto ne mogu smatrati da je tada bio „glup mlad pas“, kako se on sâm izdaje za to doba. Ovo mi je i bilo potrebno.
   Uostalom, on je tada uzeo da me uverava da ga je moja majka zavolela iz „poniznosti“: još je trebalo da kaže „po ropskom pravu“! Slagao je zato što je to bilo „šik“! Slagao je protiv savesti, protiv časti i plemenitosti!
   Sve ovo, najzad, naveo sam u neku ruku kao u pohvalu svoje majke, a međutim sam već ranije rekao da o njoj iz toga doba uopšte ništa ne znam. Naprotiv, ja znam svu tvrdoću sredine i bednih pojmova u kojima je ona odrasla i docnije ostala celoga života.
   Pa ipak se nesreća dogodila. Ovde je potrebna ispravka: uletev među oblake, zaboravio sam na fakt koji bi, naprotiv, bilo potrebno istaći pre svega, a to je: njih dvoje su počeli pravo sa nesrećom. (Nadam se da se čitalac neće do te mere pretvarati da odmah ne shvati šta sam hteo reći.) Jednom reči, počeli su onako kao što je običaj u plemića, bez obzira na to što nije vođeno računa o M-11e Sapoškovoj. Ali ovde moram ustati i u svoju odbranu, i odmah izjaviti da sebi ne protivrečim ničim. Jer o čemu bi, Bože moj, mogao govoriti u to vreme takav čovek kao što je Versilov, s takvim stvorom kao što je bila moja mati, čak i u slučaju najneizbežnije ljubavi? Slušao sam od razvratnih ljudi da vrlo često čovek, kad se sastaje sa ženom, počinje savršeno ćutke, što je, dabogme, vrhunac čudovišnosti i gadosti; međutim, Versilov, sve da je i hteo, ne bi mogao, izgleda, drukčije početi s mojom majkom. Nije valjda trebalo da otpočne objašnjavanjem Polinjke Saksove? A uz to, njima nimalo nije bilo stalo do ruske literature; naprotiv, no njegovim rečima (on je to jedanput opširnije ispričao), oni su se krili po ćoškovima, čekali jedno drugo po stepenicama, otskakivali kao lopte sa užarenim licem kad ko prođe, i „tiraninspahija“ drhtao je pred poslednjom sluškinjom pored svega svog spahijskog prava. Ali sve da je i počelo po plemićskom običaju, a ispalo je da nije tako, no da jeste, u suštini ništa ne može da se objasni. Čak je zamršenije. Već sama mera do koje se razvila njihova ljubav, predstavlja zagonetku, zato što je prvi uslov takvih ljudi kao što je Versilov, da odmah odgurnu čim su postigli cilj. To se, međutim, nije dogodilo. Grešiti sa lepuškastom i vetrenjastom sluškinjom (moja mati nije bila vetrenjasta) razvratnom „mladom psu“ (a oni su svi bili razvratni, svi do jednoga, — i progresisti i konzervativci) — ne samo da je bilo moguće, nego je to bilo i neminovno, naročito kad se uzme u obzir njegovo romantično stanje kao mladoga udovca i njegova besposlenost. Ali da je zavoli za ceo život, ipak je odveć. Ne jemčim da ju je on voleo, ali da ju je vukao za sobom celoga života — to je istina.
   Ja sam svojoj majci postavljao mnoga pitanja, ali jedno najvažnije, primećujem, nisam smeo da joj postavim otvoreno, pored svega toga što sam se s njom toliko zbližio prošle godine, i što se, uz to, kao kakvo grubo i neblagodarno pseto koje smatra da su mu oni odgovorni, nisam pred njom nimalo ustručavao. To je ovo pitanje: kako je to ona, ona sama, koja je već pola godine bila u braku, i još pridavljena svim pojmovima o svetinji braka, pridavljena kao slaba muva, ona koja je uvažavala svog Makara Ivanovića kao kakvog boga, kako je ona mogla za jedva dve nedelje da stigne do takvoga greha? Ta ona, moja majka, nije bila razvratna žena? Naprotiv, tvrdim sada za uvek, da je teško i zamisliti čistiju dušu od nje, kroz ceo njen život. Jedino se može objasniti time da je ona zgrešila pri nepotpunoj svesti, ali ne u smislu kao što danas uveravaju advokati za svoje ubice i lopove, nego pod onim silnim utiskom koji, kad je žrtva prostodušna, zagospodari njome fatalno i tragično. Ko zna, možda je ona zavolela do smrti... kroj njegova odela, pariski razdeljak kose, njegov francuski izgovor naročito francuskog jezika od koga ona nije shvatala ni jedan glas, ili romansu koju je otpevao za klavirom, zavolela nešto što nikad nije videla ni čula (a on je bio vrlo lepa pojava), i tada zajedno zavolela, do ludila, i sve njegovo, sa krojem i romansama. Slušao sam da se to nekad događalo sa devojkama koje su služile na spahijskim dvorovima u doba spahijskoga prava, i to još sa najčasnijima. ja to razumem, i samo podlac može hteti da to objašnjava samo ropstvom i „poniznošću“! Na taj način je, dakle, ovaj mladić ipak imao u sebi toliko prave i zavodilačke snage da je mogao privući biće koje je dotada bilo tako čisto, i, što je glavno, biće tako savršeno različito od njega, savršeno iz drugoga sveta i iz druge zemlje, i to na takvu otvorenu propast. Da je to bila propast, to je i moja mati, nadam se, shvatala celoga života; samo što onda kad je u nju išla, o propasti nije uopšte mislila; ali tako je uvek kod tih „nezaštićenih“: znaju da je propast, pa opet idu.
   Zgrešivši odmah su se pokajali. On mi je duhovito pričao da je ridao u zagrljaju Makara Ivanovića, koga je naročito pozvao zbog ovoga događaja u kabinet, a ona — ona je u tom trenutku ležala u zanosu, negde u svom sluškinjskom vajatu...

VI
 
   Ali dosta o pitanjima i sablažnjivim pojedinostima! Otkupivši moju majku od Makara Ivanova, Versilov je uskoro otputovao, i od tada ju je, kao što sam već zabeležio ranije, stao vući sobom gotovo svuda, sem kad bi se odvojio na duže vreme; tada ju je većinom ostavljao brizi tetkičinoj, to jest Tatjani Pavlovnoj Prutkovoj koja je uvek odnekud u takvim slučajevima iskrsavala. Živeli su i u Moskvi, živeli su po raznim drugim selima i gradovima, čak i u inostranstvu, i, najzad, u Petrogradu. O svemu tome docnije, ili nije ni potrebno. Reći ću samo da sam se godinu dana posle Makara Ivanovića javio na svet ja, zatim još kroz godinu dana moja sestra, a zatim, tek posle deset ili jedanaest godina jedan bolestan mališan, mlađi brat moj, koji je umro kroz nekoliko meseci. posle mučnoga porođaja toga deteta bilo je svršeno sa lepotom moje majke, bar su mi tako pričali: ona je počela brzo da stari i da poboljeva.
   Ali s Makarom Ivanovićem veze ipak nikad nisu prekidane. Ma gde da su bili Versilovi, živeli oni; po nekoliko godina u istom mestu ili bili na putu, Makar Ivanović nije propuštao da o sebi izveštava „familiju“. Načinili su se neki čudni odnosi, nekako svečani i gotovo ozbiljni. Među plemićima takvi odnosi bi neizostavno bili malo smešni, ja to znam: ali ovde to nije bilo. On je slao pisma dva puta godišnje, ni više ni manje, koja su vanredno ličila jedno na drugo. Video sam ih; u njima je bilo malo čega ličnog; naprotiv, u njima su bila po mogućnosti samo svečana obaveštenja o najobičnijim događajima i o najobičnijim osećanjima, ako je moguće tako se izraziti o osećanjima; obaveštavao je prvo o svom zdravlju, zatim se raspitivao o zdravlju, zatim su bile želje, svečani pozdravi i blagoslovi, — i to je bilo sve. Izgleda da se u toj sredini baš ta običnost i bezličnost smatrala učtivošću tona i višim znanjem opštenja. „Našoj dragoj i poštovanoj supruzi Sofiji Andrejevnoj šaljem naš najponizniji pozdrav“... „Našoj dragoj deci šaljem naš roditeljski blagoslov da ih Bog večito poživi“. Deca su sva pominjana poimenično, po redu rođenja, među njima i ja. Ovde beležim da je Makar Ivanović bio toliko oštrouman da nikad nije „Njegovo Visokorodije, vrlo uvaženoga gospodina Andreju Petrovića“ nazvao u pismu svojim „dobrotvorom“; iako je, bez izuzetka, u svakom pismu, slao svoj najponizniji pozdrav, moleći ga da mu bude naklonjen, i da njega samoga Bog blagoslovi. Odgovore Makaru Ivanoviću slala je moja mati odmah, a pisani su svagda tačno na isti način. Versilov, naravno, nije učestvovao u prepisci. Makar Ivanović je pisao iz raznih krajeva Rusije, iz gradova i iz manastira u kojima se neki put poduže bavio. Počeo je da provodi život u hadžiluku. Nikad ni za šta nije zamolio, ali je zato svake tri godine neminovno dolazio kući na odsustvo, i uputio bi se pravo mojoj majci koja je, uvek bi se tako desilo, imala svoj stan, zasebno od stana Versilovljevog. O tome ću imati posle da govorim, a ovde primećujem samo toliko da se Makar Ivanović nije širio po gostinskoj sobi na divanima, nego bi se skromno smestio gde bilo iza zaklona. Ne bi se bavio dugo, pet dana, jednu nedelju.
   Zaboravio sam da kažem da je užasno voleo i uvažavao svoje prezime „Dolgoruki“. Razume se, to je — smešna glupost. Od svega je najgluplje to što mu se to prezime dopadalo baš zbog toga što postoje kneževi Dolgoruki. Čudno shvatanje, potpuno naopako!
   Mada sam rekao da je cela familija uvek bila na okupu, to ipak znači: bez mene. ja sam bio kao oturen, i mal’ te ne od samoga rođenja sklonjen kod tuđih ljudi. Ali to nije bilo po nekoj naročitoj nameri, nego je nekako samo tako ispalo. Kad me je rodila, moja mati je bila još mlada i lepa, i, naravno, njemu potrebna, a plačljivo dete, razume se, bilo bi na smetnji, naročito na putovanjima. Eto kako se desilo da do dvadesete godine gotovo nisam ni video svoju majku, sem slučajno u dve tri prilike. To se dogodilo ne zbog majčinih osećanja, nego zbog prezrivog držanja Versilovljevog prema ljudima.
VII
 
Sad o nečem sasvim drugom.
   Mesec dana pre toga, to jest mesec dana pre devetnaestog septembra, ja sam se u Moskvi rešio da ih se svih odreknem, i da se najzad predam samo svojoj ideji. Tako i zapisujem ovu reč: „da se predam svojoj ideji“, zbog toga što taj izraz označava gotovo celu moju glavnu misao — baš ono zbog čega i živim na ovom svetu. Kakva je to „svoja ideja“, o tome će docnije biti dosta govora. U mom dugogodišnjem usamljenom životu u Moskvi, punom maštanja, ona se rodila u meni još u šestom razredu gimnazije, i od tada me možda ni za trenutak nije više napuštala. Ona je progutala ceo moj život. ja sam i pre nje živeo u snovima, živeo sam od detinjstva u carstvu mašte naročite vrste, ali s pojavom ove glavne ideje koja je u meni sve progutala, moji snovi su ojačali i najednom dobili određen oblik, od glupih snova postali su razumni. Gimnazija nije sprečila maštanje; nije sprečila ni ideju. Dodajem ipak da sam gimnazijski kurs u poslednjoj godini svršio slabo, dok sam do sedmoga razreda svagda bio među prvima, a dogodilo se to krivicom baš te ideje, usled zaključka, možda lažnoga, koji sam iz nje izveo. Na taj način nije gimnazija škodila ideji, nego je ideja škodila gimnaziji, škodila je univerzitetu.
   Svršivši gimnaziju, odmah sam imao nameru da prekinem radikalno ne samo sa njima svima, nego, ako je potrebno, i sa celim svetom, pored svega toga što mi je tada bilo svega samo dvadeset godina. Napisao sam pismo i poslao u Petrograd, da me najzad ostave na miru, novac za moje izdržavanje da mi više ne šalju, i, ako je moguće, da me zaborave sasvim (to jest, razume se, ako me se u opšte sećaju), i, na kraju, da „nipošto“ neću stupiti na univerzitet. Preda mnom je neizbežna bila dilema: ili univerzitet i dalje obrazovanje, ili odlaganje neposrednoga ostvarenja ideje za još četiri godine; ja sam se neustrašivo odlučio za ideju, jer sam bio matematički u nju uveren. Versilov, moj otac, koga sam video svega jedanput u životu, za jedan trenutak, i to kad mi je bilo deset godina (koji je i za jedan trenutak uspeo da na mene načini jak utisak), —- Versilov, u odgovoru na moje pismo koje, uostalom, nije bilo njemu upućeno, pozvao me je sam u Petrograd svojeručnim pismom, obećavajući mi mesto u privatnoj službi. Ovaj poziv čoveka suvog i gordog, prema meni nadutog i nebrižljivog, i koji do tada, pošto me je rodio i oturio među druge ljude, ne samo da me nije poznavao nimalo, nego se zbog toga nikad nije ni kajao — (ko zna, možda je i o samom mome postojanju imao mutan i netačan pojam, kao što se videlo docnije da ni novac nije on dao za moje izdržavanje u Moskvi, nego su dali drugi), poziv ovoga čoveka, kažem, koji me se tako iznenada setio i udostojio me svoga sopstvenoručnoga pisma, — taj poziv me je zaveo i rešio moju sudbinu. Čudnovato mi se, između ostaloga, dopalo u njegovu pisamcu (jedna vrlo mala stranica maloga formata) to što nijednom reči nije spomenuo univerzitet, što mi nije tražio da promenim odluku, nije me prekorevao što neću da produžim školovanje, — jednom reči nije me, kao što to obično biva, zasuo roditeljskim pridikama, a međutim baš to je i bilo rđavo s njegove strane, naime to je još više pokazivalo njegov nemar prema meni. Bio sam se rešio da idem i zbog toga što to nimalo ne bi remetilo moj glavni san. „Idem da vidim šta će biti, — razmišljao sam: —  u svakom slučaju, vezujem se s tim samo privremeno, možda na vrlo kratko vreme. Ali čim budem video da me taj korak, ma koliko bio uslovan i mali, ipak odvlači od glavnoga, odmah ću s njima prekinuti, odgurnuću sve i povući ću se u svoju ljušturu“. Baš u ljušturu! „Sakriću se u njoj kao kornjača!“ Ovo mi se poređenje vrlo dopalo. „Neću biti sam, — produžio sam da mislim, hodajući kao lud svih tih poslednjih dana u Moskvi, — nikad više neću biti sam kao što sam bio ovih strašnih godina do danas; sa mnom će biti moja ideja koju nikada neću izneveriti, čak ni tada ako mi se svi oni tamo budu dopali i načinili me srećnim, i ja s njima proveo i čitavih deset godina!“ Evo ovaj osećaj, odmah primećujem, evo baš ovo dvojstvo mojih planova i ciljeva određenih još u Moskvi, koje me nije ostavljalo ni za jedan trenutak u Petrogradu (jer ne znam da li je bilo jednog jedinog dana u Petrogradu da nisam stajao pred svojim poslednjim rokom da s njima prekinem i da se udaljim) — to dvojstvo, kažem, i jeste bilo jedan od glavnih uzroka mnogih mojih nerazumnosti počinjenih te godine, mnogih gadosti, čak mnogih podlosti i, razume se, i gluposti.
   Ali, iznenada sam dobio oca koga nikad pre toga nisam imao. Ta misao me je opijala i u Moskvi za vreme priprema za put, i u vagonu. Što je on otac, — u tome još ničega ne bi bilo, jer ja nisam voleo nežnosti, nego taj čovek nije hteo da zna za mene i unižavao me je, dok sam ja tolike godine o njemu maštao i svojim snovima u njega se upijao (ako je tako moguće izraziti se o snovima). Svaki moj san još od detinjstva pominjao je njega: lebdeo je oko njega, svodio se na njega u krajnjem rezultatu. Ne znam da li sam ga mrzeo ili voleo, ali on je napunio sobom celu moju budućnost, sve moje životne račune, —  i to se događalo samo sobom, to je išlo zajedno sa uzrastom.
   Uticala je na moj odlazak iz Moskve još jedna jaka okolnost, jedno iskušenje od koga mi se već tada, čitava tri meseca pre odlaska (dakle, dok još nije bilo ni pomena o Petrogradu), nadimalo i udaralo srce! Vuklo me je u taj nepoznati okean još i to što sam u njega mogao pravo ući kao gospodin i gospodar čak i nad tuđom sudbinom, i to još čijom! Ali su u meni kipela velikodušna a ne despotska osećanja, — napominjem unapred, da se moje reči ne bi pogrešno shvatile. Versilov je mogao misliti (ako se samo udostojio da o meni misli) da sad dolazi jedan nezreo mališan, bivši gimnazist, još nedorastao, koji se razrogačenih očiju divi celom svetu. A ja sam, međutim, već znao njegovu najveću tajnu, i imao u rukama vrlo važan dokument, za koji bi on (tek sad znam to tačno) — dao nekoliko godina svoga života da sam mu tada otkrio tajnu. Uostalom, primećujem da produžujem govoriti u zagonetkama. A bez fakata osećanja se ne daju opisati. Uz to, o svemu ovome dovoljno će biti reči tamo gde treba; zato sam i uzeo da pišem. A ovakvo pisanje liči na buncanje ili na oblak.

VIII
 
   Dakle, da najzad pređem na pomenuti datum, — reći ću još ukratko, i tako reći uzgred, da sam ih zatekao sve, to jest Versilova, majku i sestru moju (ovu sam video prvi put u svom životu), u teškim prilikama, gotovo u siromaštvu ili uoči siromaštva. Za to sam saznao još u Moskvi, ali ipak nisam očekivao ono što sam video. Od samoga detinjstva bio sam navikao da zamišljam ovoga čoveka, ovoga „moga budućeg oca“, u nekom sjaju, i nikako nisam mogao da ga sebi predstavim drukčije nego svuda na prvom mestu. Nikad Versilov nije živeo s mojom majkom u jednom stanu, nego je uvek najimao njoj zaseban stan: dabogme, činio je to zbog te njihove odvratne „pristojnosti“. Ali ovde su svi stanovali zajedno, u krilu jedne drvene kuće, u sporednoj ulici, u kraju zvanom „Semjonovski polk“. Sve stvari bile su već založene, tako da sam i ja dao majci, krišom od Versilova, svojih skrivenih šeset rubalja. A skrivene zato što su bile zašteđene od džeparca za koji sam dobijao po pet rubalja mesečno u toku dve godine; počeo sam da ih ostavljam na stranu od prvoga dana moje „ideje“, i zbog toga Versilov nije trebalo da zna ništa o tom novcu. Toga sam se plašio.
   Ova pomoć bila je samo kap vode. Majka je radila, i sestra je takođe vezla; Versilov nije radio ništa, imao ćefove, i produžio da živi sa množinom svojih ranijih, prilično skupih navika. Gunđao je užasno, naročito za ručkom, i prema svima se ponašao savršeno despotski. Ali moja majka, sestra, Tatjana Pavlovna, i cela porodica pokojnog Andronikova (jednog načelnika odeljenja koji je tri meseca ranije umro, i koji je upravljao i imanjem Versilovljevim), koja se sastojala iz mnogobrojnih žena, dvorili su pred njim kao pred fetišem. To mi nikako nije ulazilo u glavu. Pre devet godina bio je nesravnjeno elegantniji. Već sam rekao da je on u mojoj mašti bio u nekom sjaju, i zbog toga nisam mogao da shvatim kako je to moguće da toliko ostari i otrca se za ciglih devet godina; odmah me je obuzela tuga, bilo mi ga je žao, i stideo sam se. Pogled na njega bio je jedan od najtežih mojih prvih utisaka posle dolaska. Uostalom, on još nipošto nije bio starac, bilo mu je tek četrdeset i pet godina; posmatrajući ga duže, našao sam čak u
   njegovoj lepoti nešto privlačnije od onoga što se zadržalo u mojoj uspomeni. Manje nekadanjega bleska, manje spoljnjega, čak i manje otmenosti, ali kao da je život na tom licu utisnuo nešto mnogo zanimljivije od onoga što je pređe bilo.
   Međutim, siromaštvo je bilo samo deseti ili dvadeseti deo njegovih neprilika, i ja sam to znao. Sem siromaštva bila je tu i jedna ozbiljnija stvar, — da ne govorim o tome da je Versilov imao izgleda da dobije parnicu koju je oko nasleđa poveo još pre godinu dana sa knezovima Sokoljskima, i Versilov je mogao, u najbližoj budućnosti, dobiti imanje u vrednosti od sedamdeset, a možda i više hiljada rubalja. Već sam gore pomenuo da je taj isti Versilov utrošio u svom životu tri nasleđa, i evo opet da ga izvuče nasleđe! Stvar se rešavala pred sudom u najkraćem roku. Zato su me i zvali da dođem. Istina, na nadu niko nije davao novac, nigde se novac nije mogao uzeti, i tako su morali da trpe i čekaju.
   Ali Versilov nije ni išao nikome, iako je neki put izlazio na ceo dan. Bilo je prošlo više od godinu dana kako je prognan iz društva. Istorija o tome, pored svega moga truda, ostala je za mene uglavnom neobjašnjena, mada sam već mesec dana proveo u Petrogradu. Da li je Versilov kriv ili nije, —  to je za mene bilo važno, eto zbog čega sam došao! Odbili su se od njega svi, među ostalima i svi uticajni znatni ljudi s kojima je on naročito umeo u svome životu da održava veze, odbili su se zato što su se proneli glasovi o jednom njegovom vanredno niskom, i — što je najgore u očima „sveta“ —  stidnom postupku pre više od godinu dana u Nemačkoj, takođe o šamaru koji je tada dobio gotovo javno, i to baš od jednoga kneza Sokoljskog, a na koji on nije odgovorio pozivom na dvoboj! Čak su se i deca njegova (iz zakonitoga braka), sin i kći, odvojili od njega i živeli zasebno. Istina, i sin i kći kretali su se u najvišim krugovima pomoću Fanariotovih i staroga kneza Sokoljskog (bivšeg prijatelja Versilovljevog). Uostalom, posmatrajući ga celoga ovoga meseca, ja sam video nadutog čoveka koga nije društvo isključilo iz svoga kruga, nego koji je pre odbacio društvo od sebe, — toliko je on bio nezavisan duh. Ali da li je imao pravo da bude tako nezavisan, —  eto šta me je mučilo! Neizostavno moram saznati celu istinu u najkraćem roku, jer sam došao da sudim ovome čoveku. Svoju moć sam još krio od njega, ali mi je bilo potrebno ili ga priznati ili ga odbaciti od sebe sasvim. A poslednje mi je bilo vrlo teško, i ja sam se mučio. Najzad ću da priznam otvoreno: toga čoveka sam voleo!
   Za to vreme živeo sam s njima u istom stanu, radio i jedva se uzdržavao od grubosti. Čak se nisam ni uzdržavao. Pošto sam već proveo tu mesec dana, svakim danom bio sam sve više uveren da se za konačna objašnjenja nikako ne mogu obratiti na njega. Ovaj gordi čovek stajao je preda mnom kao prava zagonetka koja me je duboko žalostila. On je sa mnom čak bio ljubazan i šalio se, ali sam ja više hteo svađu nego takve šale. Svi razgovori s njim bili su uvek nekako dvosmisleni, to jest, uvek se on nekako čudno smešio. Od samoga početka kad sam došao iz Moskve, presreo me je neozbiljno. Nikako nisam mogao da shvatim zašto je to činio. Istina, postigao je time da je za mene ostao neproniknut; ali se ja ipak ne bih ponizio da ga molim da se prema meni drži ozbiljno. Uz to još, imao je neko čudnovato privlačno ponašanje s kojim nisam znao šta da činim. Ukratko, opštio je sa mnom kao sa kakvim žutokljuncem, — što gotovo nisam mogao da podnosim, mada sam znao da će tako biti. Usled toga prestao sam i ja da s njim govorim ozbiljno i čekao sam; čak sam gotovo sasvim prestao da govorim. Čekao sam jedno lice posle čijega sam dolaska u Petrograd mogao najzad doznati istinu; u tome je bila moja poslednja nada. U svakom slučaju bio sam spreman da konačno raskinem, i preduzeo sam sve mere. Majke mi je bilo žao, ali... „ili on, ili Ja“ — eto šta sam hteo da predložim njoj i mojoj sestri. Čak sam i dan odredio; a dotle sam išao na službu.

GLAVA DRUGA
I
 
   Toga devetnaestoga septembra trebalo je da primim i moju prvu platu za prvi mesec moje petrogradske službe na „privatnom“ mestu. O tome nameštenju nisu me ni pitali, nego me prosto poslali tamo, čini mi se još prvoga dana po mome dolasku. To je bilo vrlo grubo, i u stvari trebalo je da protestujem. To nameštenje bilo je u domu staroga kneza Sokoljskog. Ali da sam tada još protestovao — značilo bi prekinuti s njima odmah, čega se ja nisam plašio, ali bi škodilo mojim istinskim ciljevima, i zbog toga sam se primio mesta, privremeno, ćuteći, zaštitiv ćutanjem svoje dostojanstvo. Objasniću odmah u početku da ovaj knez Sokoljski nije bio nimalo u srodstvu s onim moskovskim knezovima Sokoljskim (pukim siromasima već od nekoliko pokolenja), s kojima se Versilov sudi. Jedino su imali isto prezime. Ipak se stari knez za njih vrlo interesovao i naročito voleo jednoga od njih, najstarijega u porodici, — jednog mladog oficira. Versilov je još nedavno imao ogroman uticaj na starog Sokoljskog, i bio njegov prijatelj, čudan prijatelj uostalom, zbog toga što ga se ovaj jadni knez, kao što sam primetio, užasno bojao, ne samo u to vreme kad sam ja u njegovu službu došao, nego, izgleda, oduvek, za celo vreme prijateljstva. Uostalom, oni se već odavno nisu viđali; besčasni postupak kojim su teretili Versilova, ticao se baš kneževe familije; ali se uplela Tatjana Pavlovna, i njenim posredovanjem ja sam i dobio mesto kod staroga, koji je želeo da ima u svom kabinetu jednoga „mladića“. Tom prilikom videlo se da je užasno želeo i da učini uslugu Versilovu, tako da kažem, prvi korak k njemu, i Versilov je pristao. Tako je odlučio stari knez u odsustvu svoje kćeri, udove đenerala, koja mu nasigurno ne bi odobrila taj korak. O tome docnije, ali primećujem da me je to čudno ponašanje prema Versilovu iznenadilo, u njegovu korist. Iz toga sam izvadio zaključak da, kad glava uvređene familije sve jednako produžuje da uvažava Versilova, onda su, dakle, apsurdni ili bar sumnjivi i pušteni glasovi o kukavičluku Versilovljevim. Ova stvar me je delimično i zadržala da ne protestujem kad sam stupao na službu; primajući mesto, ja sam se, naime, nadao da ću sve to moći proveriti.
   Tatjana Pavlovna igrala je čudnu ulogu u to vreme kad sam je zatekao u Petrogradu. Gotovo sam zaboravio na nju potpuno, i nikako nisam očekivao da ona ima takav značaj. Ranije sam je sretao tri četiri puta dok sam bio u Moskvi, a javljala se, Bog zna otkuda i po čijoj poruci, kad god me je trebalo negde smestiti, — pri stupanju u pansionat kod Tušara ili, docnije, posle dve i po godine, pri mome prelazu u gimnaziju i smeštanju na stanovanje kod nezaboravnoga Nikole Semjonovića. Ako bi se pojavila, provela bi sa mnom ceo taj dan, izvršila pregled moga belog rublja, odela, odvezla se sa mnom na Kuznjecki most i u grad, nakupovala mi neophodne stvari, i uredila jednom reči celu moju spremu do poslednjega sanduka i peroreza; za sve to vreme siktala je na mene, grdila me, korila me, propitivala me, iznosila mi na ugled druge neke đake koje je poznavala, i rođake, i koji su, božem, svi bili bolji od mene, i, Boga mi, čak me i štipala, i čak me je nekoliko puta udarila da me je bolelo. Pošto me je dovela u red i smestila, iščezla bi na nekoliko godina bez traga. Tako se eto i sad, odmah po mom dolasku, pojavila da mi nađe mesto. Ona je bila suva, sitna žena, s ptičijim oštrim nosićem, i ptičijim oštrim očima. Versilovu je služila kao robinja, i klanjala se pred njim kao pred papom, ali je to činila iz uverenja. Samo sam ubrzo primetio sa iznenađenjem da je bez izuzetka svi i svuda poštuju, i, što je glavno, da su je bez izuzetka svi i svuda poznavali. Stari knez Sokoljski ponašao se prema njoj s neobičnim poštovanjem; u njegovoj porodici bilo je isto tako; ona gorda Versilovljeva deca takođe; tako isto i Fanariotovi, — a ona je međutim živela od šivenja i čišćenja čipaka, radila za trgovačke radnje. Nas dvoje posvađali smo se od prve reči, zato što je ona i sada kao nekada pre šest godina, počela da sikće na mene; od tada smo se svađali gotovo svakoga dana; ali nam to nije smetalo da koji put i razgovaramo, i, priznajem, pred kraj meseca, počela mi se dopadati; mislim da je to bilo zbog njenog nezavisnog karaktera. Uostalom, to joj nisam pokazao.
   Odmah sam shvatio da su me odredi li ovom bolesnom starcu samo zato da ga „tešim“, i da je to bila cela služba. Naravno, to me je uvredilo, te sam odmah preduzeo mere; ali ovaj stari čudak ubrzo je na mene učinio neočekivan utisak, izazvao kod mene neku vrstu sažaljenja, i pred kraj meseca nekako čudno sam se za njega privezao, u svakom slučaju odložio sam nameru da budem grub. Njemu uostalom nije bilo više od šeset godina. Ima tu čitava istorija. Pre godinu i po dana najedanput je dobio nastup; nekuda je bio putovao i uz put poremetio je pameću, tako da se dogodio skandal o kome se u Petrogradu mnogo govorilo. Kao što biva u takvim prilikama, odmah su ga odveli u inostranstvo, ali posle pet meseci iznenada se opet pojavio, i to potpuno zdrav, mada je dao ostavku na službu. Versilov je uveravao ozbiljno (i primetno vatreno) da umne poremećenosti kod starca uopšte nije bilo, nego je to bio samo nervni napad. Ovu vatrenost Versilovljevu odmah sam zapazio. Uostalom, i ja sam u nekoliko delio njegovo mišljenje. Starac se no neki put samo pokazivao odveć lakomislen, nesrazmerno prema njegovim godinama, čega, kažu, ranije nije bilo. Kažu da je ranije u nekoj ustanovi bio savetnik, i da se jednom baš naročito odlikovao nekom preporukom koju je dao. Kako sam ga poznavao već mesec dana, nikako još nisam uspeo da vidim te njegove savetničke sposobnosti. Neki tvrde da se na njemu primetilo (mada ja to nisam primetio) da se posle napada u njega razvila naročita sklonost da se što pre oženi, i da je za ovo godinu i po dana ne jedanput pokušao da tu ideju ostvari. O tome, kažu, u društvu se zna, i za tu stvar postojalo je interesovanje kod nadležnih. Ali pošto ove želje nimalo nisu odgovarale interesima izvesnih lica, koja su bila oko kneza, to je starac bio pod prismotrom sa svih strana. Njegov porodični krug je bio malobrojan; bio je udovac već dvadeset godina i imao je jedinicu ćerku, tu udovu đenerala koju su sad svaki dan čekali iz Moskve, mladu jednu ženu, čijeg se karaktera otac nesumnjivo bojao. Ali on je imao još beskrajno mnogo raznih udaljenih srodnika, naročito po pokojnoj mu ženi, koji su gotovo svi bili siromašni; sem toga bilo je tu još mnogo raznih njegovih pitomaca i pitomica koji su od njega videli dosta dobra, a koji su svi očekivali po delić u njegovom zaveštanju, i zbog toga su svi i pomagali đeneralici u nadzoru nad starcem. Povrh toga, on je imao još od mladosti jednu čudnu naviku, ne znam samo da li je smešna ili nije, a ta je da udaje siromašne devojke. Udavao ih je već nekih dvadeset i pet godina — sve neke udaljene rođake, ili pastorke bratića svoje žene, ili kumčad, a udomio je i kćer svoga vratara. U početku ih je skupljao oko sebe u svoj dom kao devojčice, davao ih na vaspitanje guvernantama i Francuskinjama, a zatim ih slao u najbolje zavode na školovanje, i najzad ih udao s mirazom. Sve ovo neprestano se guralo oko njega. Pitomice, naravno, u braku su još izrodile devojčica; sve ove nove devojčice takođe su htele da budu pitomice, tako da je neprestano morao da krštava, ceo taj svet dolazio mu je da mu čestita imendan, i sve to bilo mu je izvanredno prijatno. Čim sam stupio kod njega na službu, primetio sam da se u starčevom mozgu ugnezdilo jedno mučno uverenje — i bilo je nemoguće to ne primetiti — da ceo svet na njega nekako čudno gleda, da su svi počeli da se ponašaju prema njemu drukčije nego pre kad je bio zdrav; ovaj utisak nije ga napuštao ni kad je bio u najveselijim društvima. Starac je postao nepoverljiv, uzeo je da posmatra šta je to svima u očima. Očevidno ga je mučila pomisao da svi još podozrevaju da je umno poremećen; čak se i prema meni neki put držao sa nepoverenjem. I da je za koga čuo da širi ili potvrđuje o njemu taj glas, čini mi se da bio ovaj najnezlobniji čovek na svetu, postao njegov večiti neprijatelj. Eto, ova stvar molim da se zapamti. Dodajem da sam se zbog toga i odlučio od prvoga dana da ne budem grub prema njemu; naprotiv, bilo mi je milo kad mi je pošlo za rukom da ga razveselim ili razonodim; ne mislim da ovo priznanje može da baci kakvu senku na moje lično dostojanstvo.
   Veći deo njegova novca bio je u akcijama. On je, tek posle bolesti, ušao kao učesnik u jedno veće akcionarsko društvo, uostalom vrlo solidno. I mada su posao vodili drugi, on se ipak vrlo interesovao, posećivao akcionarske skupove, bio biran u upravni odbor, dolazio na sednice, držao duge govore, opovrgavao, grajao, i očevidno sve to sa zadovoljstvom. Vrlo mu se dopadalo da drži govore: bar su svi mogli videti njegovu pamet. I uopšte mu je bilo vrlo milo, i to i u najprisnijem delu života, da u svoj razgovor umeće naročito dubokomislene stvari ili kakvu dosetku, i ja to i suviše pojimam. U kući njegovoj, dole, bila je smeštena neka vrsta domaće kancelarije, i jedan činovnik vodio je prepisku, račune i knjige, a s tim zajedno i upravljao je kućom. Ovaj činovnik koji je sem toga imao i neko mesto u državnoj službi, bio je sâm već potpuno dovoljan; ali po želji kneževoj uzeli su i mene, da, božem, pomognem ovome činovniku; no ja sam odmah preveden u kabinet, i često, čak ni radi izgovora, nisam pred sobom imao nikakav posao, ni hartije, ni knjiga.
   Ja sad pišem kao čovek koji se odavno otreznio, i koji se u mnogome već izmenio, ali kako da izrazim tadašnji jad moj (kojega se sada živo sećam), koji se uselio u moje srce, i što je glavno—moju tadašnju uzrujanost, koja me je toliko zbunjivala i ponela da čak nisam ni spavao noću — od nestrpljenja, od rešavanja zagonetki koje sam sebi sâm postavljao!

II
 
   Vrlo je odvratna stvar tražiti novac, pa čak i platu, ako negde u svojoj savesti osećaš da ih nisi sasvim zaslužio. Međutim, uoči toga dana moja majka šapućući se dogovarala s mojom sestrom, da krišom od Versilova („da ne ogorče Andreju Petrovića“) založe jednu ikonu koja joj je bila zbog nečega vrlo mila. Moja plata iznosila je pedeset rubalja mesečno, ali ja uopšte nisam znao kako ću ih dobiti; šaljući me tamo, ništa mi nisu rekli. Pre jedno tri dana, susrevši se dole s činovnikom, zapitah ga: ko ovde izdaje platu? Ovaj me je pogledao s osmejkom iznenađenog čoveka (on me nije voleo):
— Zar vi dobijate platu?
Pomislio sam da će odmah posle moga odgovora dodati: „Za koji posao?“
   Ali on je samo odgovorio da „ništa ne zna“, i zagnjurio glavu u svoju išpartanu knjigu u koju je s nekih hartijica upisivao neke brojeve.
   Njemu, uostalom, nije bilo nepoznato da sam ja nešto i radio. Pre dve nedelje sam tačno četiri dana prosedeo na poslu koji mi je baš on dao: da načinim jedan prepis, ali posle je ispalo da se prepisuje ponovo. Bila je gomila „misli“ koje se knez spremao da podnese u komitetu akcionara. Sve to trebalo je sjediniti u celinu i uglačati stil. posle smo ceo jedan dan presedeli nad tom hartijom s knezom, i on se vrlo vatreno sa mnom prepirao, ali ipak je ostao zadovoljan, samo ne znam da li je predao tu hartiju ili nije. Dva tri pisma, takođe poslovna, koja sam napisao po njegovoj molbi, da i ne spominjem.
   Da tražim platu, bilo mi je i zbog toga dosadno što sam se već rešio da otkažem mesto, predosećajući da ću morati i odatle otići zbog neminovnih prilika. Kad sam se probudio toga jutra i uzeo da se oblačim u svojoj sobici gore, osetio sam da mi je jače zakucalo srce, i mada sam se junačio, kad sam ulazio u kneževu kuću, ponovo sam osetio istu uznemirenost. Toga jutra trebalo je da dođe ta osoba, ta žena od čijeg dolaska sam očekivao razjašnjenje svega što me je mučilo! To je bila kći kneza Sokoljskog, ta đeneralica Ahmakova, mlada udovica, o kojoj sam već govorio, i koja je bila u žestokom neprijateljstvu s Versilovom. Jest, eto, napisao sam to ime! Nju, dabome, nikad nisam video, tako da nisam mogao ni da zamislim kako ću i da li ću s njom govoriti; ali mi se činilo (možda i na osnovu dovoljno razloga) da će se s njenim dolaskom razbiti mrak koji u mojim očima okružuje Versilova. Nisam mogao da ostanem miran, bilo mi je užasno neprijatno što sam već na prvom koraku tako malodušan i nespretan; zatim sam bio vrlo radoznao, a ipak mi je bila stvar odvratna, — imao sam, dakle, trojaka osećanja. Sećam se toga dana vrlo dobro!
   O verovatnom dolasku svoje kćeri moj knez nije još ništa znao, a očekivao je njen povratak iz Moskve tek kroz nedelju dana. ja sam saznao za nj još uoči dana potpuno slučajno: izrekla se predamnom mojoj majci Tatjana Pavlovna, koja je dobila pismo od đeneralice. One su istina razgovarale šapatom i nekim zavijenim izrazima, ali ja sam se dosetio. Razume se, nisam prisluškivao, ali prosto nisam mogao ne slušati taj razgovor kad sam video kako se najedanput pri pomenu o dolasku te žene moja majka vrlo uznemirila. Versilov nije bio kod kuće.
   Starcu nisam hteo ništa da kažem zbog toga što sam primetio da se celo ovo vreme on bojao njenog dolaska. On se čak, pre tri dana, i izrazio, iako bojažljivo i izdaleka, da ga je od njenog dolaska strah zbog mene, to jest, da će zbog mene imati da izvuče. Ipak moram dodati da je u porodičnim stvarima on ipak sačuvao svoju nezavisnost i svoju volju, naročito u raspolaganju novcem. U početku sam smatrao da je stari knez — prava žena, ali docnije sam morao da ispravim svoje mišljenje u tome smislu, da je, ako i jeste žena, u njemu katkad imalo neke tvrdoglavosti, baš ako je ne bismo ni nazvali muškošću.
   Bilo je trenutaka kada se s njegovim karakterom očevidno bojažljivim i popustljivim, gotovo ništa nije moglo učiniti. To mi je Versilov docnije objasnio podrobnije. Pominjem ovde jednu zanimljivost, a ta je da nas dvoje gotovo nikad nismo razgovarali o đeneralici, to jest kao da smo izbegavali da o njoj govorimo. Izbegavao sam naročito ja, a on, sa svoje strane, izbegavao je da govori o Versilovu, tako da sam uvideo da mi on neće hteti dati nikakav odgovor ako bih ga zapitao ma šta o ovim škakljivim stvarima koje su me toliko interesovale.
   H oće li pak ko da čuje o čemu smo nas dvoje celoga meseca razgovarali, odgovaram da je bilo razgovora, u stvari, o svemu mogućem na svetu, ali sve o nekim čudnim pitanjima. Meni, se vrlo dopadala njegova izvanredna prostodušnost s kojom se on prema meni ophodio. Često sam posmatrao u vrlo velikoj nedoumici ovoga čoveka i postavljao sebi pitanje: „Kakav li je to bio savetnik? Da ga dovedu u našu gimnaziju, i to najviše u četvrti razred, — bio bi divan školski drug.“ Iznenađivalo me je često i njegovo lice, imalo je izgled potpuno ozbiljan (i čak lep); bilo je suvo; gusta, seda, grgurava kosa, otvorene oči; i on ceo bio je suvonjav, lepoga rasta; ali njegovo lice imalo je neku neprijatnu, gotovo nepriličnu osobinu da se iznenada promeni iz neobično ozbiljnog u odveć veselo, tako da onaj ko to prvi put vidi, ostaje začuđen. O tome sam govorio Versilovu koji me je slušao radoznalo; izgledalo je kao da nije očekivao da ću biti u stanju da činim takva zapažanja, i samo mi je površno dobacio da se to kod kneza javilo tek posle njegove bolesti, pa i to tek u poslednje doba.
   Većinom smo razgovarali o dvema apstraktnim stvarima, — o Bogu, o njegovom biću, to jest, da li ima ili nema Boga, — i o ženama. Knez je bio vrlo religiozan i osećajan. U njegovom kabinetu visio je ogroman ćivot s ikonama i s kandilom. Ali bi ga najedanput spopala sumnja o Božjem biću, te bi govorio čudne stvari, otvoreno me pozivajući da mu odgovorim. Prema toj ideji ja sam, da kažem, bio prilično ravnodušan, ali smo ipak obojica padali u vatru, i to uvek iskreno. Uopšte, svih tih razgovora još se i sad sećam s prijatnošću. Ali od svega najmilije mu je bilo da ćaska o ženama, i kako, zbog toga što sam mrzeo takve razgovore, nisam mogao da budem dobar sabesednik, često mu je bilo i krivo.
   Počeo je razgovor baš u tom pravcu čim sam došao toga jutra. Zatekao sam ga u veselom raspoloženju, dok sam ga sinoć ostavio neobično tužna. Međutim, potrebno mi je bilo da neizostavno svršim još danas ono pitanje s platom, — pre dolaska nekih lica. Slutio sam da će nas danas sigurno prekinuti (nije mi uzalud kucalo srce), — i tada se možda neću ni rešiti da govorim o novcu. I pošto se o novcu nismo razgovarali, ja sam se naravno rasrdio na svoju glupost, i, koliko se sad sećam, u ljutnji na nekakvo njegovo vrlo veselo pitanje, izložio sam mu svoje poglede na žene plamteći od besa. Stvar se svršila tim da mi se još više popeo na vrat.
III
 
   —  ...Ne volim žene zato što su grube, što su nespretne, zato što su nesamostalne, i zato što nose nepristojne haljine! —  završio sam bez veze svoju dugu tiradu.
—  Imaj milosti, dete moje! — uzviknuo je on vrlo veselo, što me je još jače naljutilo.
   Ja sam popustljiv samo u sitnicama, ali u važnim stvarima ne popuštam nikad. Kad su u pitanju sitnice, sa mnom se, kad se nalazim u otmenom društvu, može učiniti što god se hoće, i uvek ću proklinjati tu svoju crtu. Iz neke odvratne dobrodušnosti, često sam bio spreman da odobravam ma kojoj salonskoj zamlati, jedino zato što me je obvezala njegova učtivost, ili bih se upustio u prepirku sa kakvim glupakom, što se još manje može oprostiti. Sve to zbog toga što nisam mogao da se uzdržim, i zbog toga što sam odrastao izvan sveta, ali sutradan je bila opet ista stvar. Eto zašto su često smatrali da mi je jedva šesnaest godina. Ali umesto da steknem strpljenja i uzdržljivosti, ja i sada volim da se još više povučem od sveta, kao najgori čovekomrzac: „Nezgodan sam čovek, pa to vam je, — i zato zbogom!“ Ovo govorim ozbiljno i za svagda. Uostalom ne pišem ovo samo povodom kneza, i čak ne povodom tadašnjega razgovora.
—  Ne govorim ja da vas uveseljavam, — gotovo viknuh na njega, —Ja prosto iskazujem svoje uverenje. — Ali kako to da su žene grube i da su odevene nepristojno? To je novo za mene.
   —  Grube su. Idite u pozorište, idite na šetalište. Svaki muškarac drži desnu stranu, sretnu se i prođu, on desno, i ja desno. Žena, to jest dama — ja o damama govorim —  trči pravo na vas i ne primećujući vas, baš kao da ste neophodno dužni da odskočite i da joj napravite puta. Gotov sam da joj ustupim kao slabijem stvoru, ali tu nema prava; zbog čega bi to ona bila uverena da sam ja na to obavezan, — eto to je ono što me ljuti. Uvek pljunem, kad se sretnem s takvom ženom. I posle viču kako su unižene i traže ravnopravnost; kakva je tu ravnopravnost kad me ona gazi nogama ili kad mi napuni peskom usta!
—  Peskom napuni usta?!
   —  Naravno. Zato što su nepristojno odevene — to ne primećuju samo razvratnici. U sudu se zatvaraju vrata kad se raspravlja o nepristojnim stvarima: a što se nepristojnosti dopuštaju na ulicama gde ima još više ljudi? Zar ne meću javno turnire pozadi ispod haljine, da bi pokazale da su bellefemme —javno! ja ne mogu da to ne primetim, i svaki mladić to će primetiti, i svako dete i svaki dečak takođe će primetiti; to je podlo. Neka u tome uživaju stari razvratnici, i neka za njima trče sa isplaženim jezikom, ali nevinu mladež treba štedeti. Ostaje nam, dakle, samo da pljunemo. Ide bulevarom, a pozadi pustila šlep od aršina i po, i podiže prašinu. Otkud je moguće ići iza nje: ili moraš trčati ispred nje ili odskočiti u stranu, inače će ti ne samo nos, nego i usta napuniti s pet funti peska. Pa onda ta svila; vuče je no trotoaru tri vrste, jedino zato što je tako moda, a muž joj činovnik, prima samo pet stotina rubalja godišnje plate: eto zašto se uzima mito! Uvek pljunem, i to glasno, i opsujem.
Ovaj razgovor ispisujem sa malo humora i sa mojim tadašnjim karakterom, ali ja i sad tako mislim.
—  I uvek si dobro prošao? — radoznalo se raspitivao knez.
   —  Pljunem i odem. Razume se, ona čuje, ali ne pokazuje to, nego odlazi dalje veličanstveno, ne osvrćući se. Posvađao sam se ozbiljno samo jedanput sa dve, obe sa šlepovima, na bulevaru razume se, ne ružnim rečima, nego sam samo glasno rekao da je šlep sablažnjiva stvar.
—  Baš si tako rekao?
   —  Baš tako. Prvo, one gaze društvena pravila, a drugo, one dižu prašinu, a bulevar je za sve ljude; idem njime i ja, ide i drugi, i treći, Fedor, Ivan, koji bilo. To sam im rekao. I uopšte, ne volim način kako žene idu, naročito kad se gledaju odzadi; i to sam im rekao, ali zavijeno.
—  Prijatelju, ti ćeš sebi još navući ozbiljnu bedu na glavu: te žene mogle su te tužiti sudu!
   —  Nisu mogle. Nisu imale zbog čega: išao sam tako pored njih i razgovarao sâm sa sobom. Svak ima pravo da svoje mišljenje izgovora u vazduh. Govorio sam apstraktno, ne obraćajući se njima. One su same otpočele: uzele su da psuju, grdile su mnogo ružnije nego ja, rekle su mi da sam još žutokljun, i da bi me trebalo ostaviti bez ručka, i da sam nihilist, i da će me predati žandarmu, i da sam se navrzao na njih zato što su same, slabe žene, a da je s njima kakav muškarac, već bih savio rep. ja sam im hladnokrvno odgovorio da me ostave na miru, a ja ću preći na drugu stranu. „A da bih im dokazao da se ne plašim njihovih muškaraca i da sam gotov da primim njihov poziv na dvoboj, ići ću za njima na rastojanju od dvadeset koraka sve do njihove kuće, staću pred kućom i čekaću njihove muškarce“. Tako sam i učinio.
—  Odista?
   —  Bila je dabome glupost, ali sam bio ljutit. Odvukle su me čitave tri vrste po najvećoj žezi čak do instituta, ušle su u jednu drvenu kuću na sprat, — priznajem prilično lepu, — a kroz prozor moglo se videti u kući mnogo cveća, zatim dve kanarinke, tri mala kučeta i uramljeni bakrorezi. Odstojao sam sred ulice pred kućom oko pola sata. One su dva tri put kradom pogledale kroz prozor, a zatim spustile sve zavese. Najzad je iz malih vrata izišao jedan postariji činovnik. Sudeći po njegovom izgledu, bio je spavao, pa su ga naročito probudili; ne samo što je bio u sobnom odelu, nego u nekom potpuno domaćem; stao je u kapiju, metnuo ruke na leđa i počeo da me posmatra, a i ja njega. Zatim baci pogled u stranu, pa onda opet pogleda, i najedanput otpoče da se na mene smeška. ja se okrenem i odem.
   —  Dragi moj, u tome ima nešto Šilerovsko! Neprestano sam se čudio: ti tako rumen mladić, tvoje lice puca od zdravlja — da ti osećaš takvu, kako da kažem, odvratnost prema ženama! Kako je to moguće da žensko ne čini na tebe u tvojim godinama nikakav utisak? Meni je, mon cher, još u mojoj jedanaestoj godini, vaspitač zamerio što odveć zagledam u letnjoj bašti statue.
   —  Vi biste vrlo voleli kad bih ja odlazio nekoj ovdašnjoj Jozefini, i posle vam o tome pričao. Uzalud; i ja sam još u trinaestoj godini video žensku nagotu, celu; od tada i osećam odvratnost.
—  Ozbiljno? Ali, cher enfant, lepa sveža žena miriše kao jabuka, čega tu ima odvratnog!
   —  Pre nego što sam pošao u gimnaziju, dok sam još bio u onom bednom pansionu kod Tušara, imao sam druga koji se zvao L ambert. On me je neprestano tukao, zbog toga što je bio od mene više od tri godine stariji, i ja sam morao da mu služim i da mu skidam čizme. Kad je stigao za konfirmaciju, došao mu je opet Rigo sa prvim pričešćem, i oni obojica jedan drugom padoše o vrat sa suzama u očima, a opat Rigo uze da ga jako priteže na grudi sa raznim gestovima. I ja sam plakao i vrlo mu zavideo. Kad mu je umro otac, dve godine ga nisam video, nego sam ga posle dve godine sreo na ulici. On mi tad reče da će doći k meni. Već sam bio u gimnaziji i stanovao kod Nikolaja Semjonovića. On dođe idućega jutra, pokaza mi pet stotina rubalja, i pozva me da pođem s njim. Mada me je tukao pre dve godine, ipak sam mu bio koristan, ne samo zbog čizama; on mi je sve ispovedao. Tako mi je i sada rekao za novac da ga je toga dana uzeo iz kasice svoje matere, pomoću lažnoga ključa, jer sav novac što je ostao od oca, pripada njemu po zakonu, a ona ne sme da mu ga ne daje, i da mu je uoči toga dana dolazio opet Rigo da ga prekori: ušao je, reče, stao iznad njega i počeo da jeca, da izigrava strašilo i da diže ruke k nebu, „a ja izvučem nož i kažem mu da ću da ga reznem“ (izgovarao je: gheznem). Zatim odosmo na Kuznecki. Usput mi je saopštio da je njegova majka u odnosima sa opatom Rigoom, i da je on to primetio, ali na sve to on pljuje, i da je sve ono što govore o pričešću — besmislica. Još mnogo štošta je govorio, i mene je bilo strah. Na Kuzneckom mostu kupio je jednu dvocevku pušku, lovačku torbu, gotove metke, bič za jahanje, i uz to još jednu funtu bombona. Otišli smo izvan grada da pucamo iz puške, i na putu sretnemo jednog prodavca ptica sa kavezima; L ambert kupi od njega jednu kanarinku. Kad smo bili u šumarku, on pusti kanarinku; pošto ona ne može daleko da odleti kad je dugo bila u kavezu, stade da je gađa, ali je nije pogodio. On je prvi put pucao iz puške u svom životu, a pušku je već odavno hteo da kupi, još dok je bio kod Tušara, i mi smo odavno već o pušci maštali. Bio je potpuno izvan sebe. Kosa mu je bila užasno crna, lice belo i rumeno kao na maski, nos dug, kriv kao što je to u Francuza, zubi beli, oči crne. Zatim je privezao kanarinku koncem za granu i na tri prsta rastojanja ispali po metak iz obe cevi u isti mah, tako da se ptica razletela na sto komada. Zatim se vratismo, odemo u gostionicu, uzmemo zasebnu sobu, te smo jeli i pili šampanjac; posle je došla jedna dama... Sećam se da sam bio vrlo zadivljen time kako je bila skupoceno obučena, u haljini od zelene svile. Tu sam i video sve to... o čemu sam vam govorio... Zatim, kad smo opet počeli da pijemo, on poče da je draži i da je ismeva; ona je sedela bez haljine: uzeo joj je haljinu, i kad je počela da psuje i da traži haljinu da se obuče, on stade da je šiba iz sve snage korbačem po golim leđima. ja ustanem, uhvatim ga za kosu, i to tako vešto da sam ga za tren oka tresnuo o patos. On dohvati viljušku i ubode me u butinu. Tada na vrisku utrče ljudi, a ja uspem da pobegnem. Od tada mi je odvratno setiti se nagote; a verujte, bila je lepa žena...
U toku moga pričanja kneževo lice promenilo se od veseloga na vrlo tužno.
—  Mon pauvre enfant! Uvek sam bio uveren da si u tvom detinjstvu imao vrlo mnogo nesrećnih dana.
—  Ne uznemiravajte se zbog toga, molim vas.
   —  Ali ti si bio sam, to si mi sâm rekao, mada je bio i taj L ambaert: tako si to lepo opisao: ona kanarinka, pa konfirmacija sa suzama na grudima, pa onda posle nekih godinu dana, a on već govori o svojoj majci i opatu... O, mon cher, To pitanje dece u naše vreme postaje strašno: dok još te zlatne glavice sa kovrdžavom kosom, i nevine, u prvom detinjstvu prolaze pored nas i gledaju nas sa svojim svetlim osmejkom i sa svojim svetlim očima, — to su pravi Božji anđeli ili zanosne ptičice; a posle... a posle često je bolje da nisu uopšte odrasla.
   —  Kako ste vi, kneže, slabih živaca! Baš kao da i sami imate decu. Međutim vi nemate dece, niti ćete ih kadgod imati.
   —  Tiens! — i naglo se izmeni njegovo lice. — Baš mi je Aleksandra Petrovna — pre tri dana, he-he-he! — Aleksandra
   Petrovna Sinicka, — mislim da si je morao videti ovde pre dve tri nedelje, — zamisli, da mi je pre tri dana najedanput, kad sam joj u šali kazao da, ako bih se sada i oženio, ipak na kraju krajeva nema bojazni da ću imati dece, — da mi je najedanput sa nekom pakošću rekla: „Naprotiv, vi ćete baš imati dece; takvi kao što ste vi dobijaju decu neizbežno, još prve godine, videćete!“ H e-he! I svi su odnekud uobrazili da ću se ja iznenada oženiti. No mada je pakosno rekla, mora se priznati da je bilo duhovito.
—  Duhovito je, ali uvredljivo.
   —  Ex, cher enfant, ne može nas svak uvrediti. ja cenim kod ljudi više svega duhovitost, koje svakoga dana očevidno ima sve manje, a što ona Aleksandra Petrovna govori — zar to vredi da se uzima u obzir?
   —  Kako, kako ono rekoste? — uhvatih se ja. Ne može nas svak uvrediti... baš tako! Nije svak dostojan da na njega obraćamo pažnju — odlično pravilo! Baš meni je ono potrebno. Da ga zapišem. Vi, kneže, često kažete divne stvari.
On je sav sijao od zadovoljstva.
   —  N’est-se pas? Cher enfant, prave duhovitosti nestaje, što dalje, tim je manje ima. Eh, mais... C’est moi, qui cinnait les femmes![1]  Bepuj, život svake žene, ma šta da ona inače govori, — sastoji se u večnom traženju da se kome potčini, on je, tako da kažem, žeđ za potčinjavanjem. I zapamti to, — bez izuzetka.
   —  Potpuno tačno, divno! — uzviknuh ja ushićeno. U svakoj drugoj prilici mi bismo se odmah upustili u filosofska razmišljanja po ovoj temi na čitave sate, ali najedanput me je nešto kao bocnulo, i ja sav pocrveneh. Učinilo mi se da mu se, pohvaljujući njegove duhovitosti, ulagujem zbog novca i da će on to sigurno i pomisliti čim ga budem zamolio za novac. Ovde to sad naročito pominjem.
   —  Kneže, najpokornije vas molim da mi odmah isplatite pedeset rubalja koje mi dugujete za ovaj mesec, — ispalim ja kao plotunom i do krajnosti razdraženo.
   Sećam se (jer se sećam celoga toga jutra do najmanje sitnice) da se tada među nama odigrala jedna scena vrlo ružna po svojoj realnoj istinitosti. On me spočetka nije shvatio, dugo me je gledao i nije pojimao o kakvom to novcu govorim. Naravno da nije ni zamišljao da ja dobijam kakvu platu — a i za što? Istina, posle toga počeo je da me uverava da je zaboravio, i kad se setio, odmah je počeo da vadi pedeset rubalja, spleo se, i čak je porumeneo. Videvši u čemu je stvar, ja ustanem i oštro izjavim da sad ne mogu primiti novac, da su mi za platu očevidno rekli pogrešno ili da me obmanu da ne bih odbio službu, i da ja i suviše uviđam da nemam za što da primam platu, pošto nikakvu službu i ne vršim. Knez se uplašio i uze da me uverava da sam mu vrlo mnogo usluga učinio, da ću u buduće još više učiniti, i da je pedeset rubalja tako ništavna suma, da će mi, naprotiv, još i dodatak dati, zato što mi je blagodaran, a da je on sâm to ugovorio s Tatjanom Pavlavnom, ali je „na žalost sve zaboravio. ja planuh i konačno izjavih da mi je poniženje primati platu za skandalozne pripovetke o tome kako sam pratio dva ženska šlepa do instituta, da se ja nisam najmio da njega zabavljam, nego da radim, a kad nema posla, onda treba da idem, itd, itd. Nisam mogao ni zamisliti da se čovek može uplašiti toliko kao on što se uplašio posle ovih mojih reči. Razume se, svršilo se na tome što sam prestao da odbijam prijem novca, a on mi naturio pedeset rubalja; i sad se sa stidom na licu sećam da sam ih uzeo! Na svetu se stvari vazda završavaju podlošću, i, što je najgore od svega, on je tada gotovo uspeo da mi dokaže da sam platu neosporno zaslužio, a ja sam bio dovoljno glup da mu poverujem, i zato mi je bilo potpuno nemoguće da novac ne uzmem.
   — Cher, cher enfant! — Klicao je on ljubeći me i grleći (priznajem da su mi, đavo bi ga znao zašto, pošle suze, ali sam ih odmah zadržao, i čak i sad mi, kad ovo pišem, rumen udara u lice) — dragi prijatelju, ti si mi sad kao rođak, ti si mi ovaj mesec dana postao deo moga srca! U „visokom društvu“ je samo „visoko društvo“, i ništa više. Katarina Nikolajevna (njegova kći) je sjajna žena i ja se ponosim njom, ali ona me često, vrlo, vrlo često, dragi moj, vređa... A ove devojčice (elle sont charmantes) i njihove majke koje mi dolaze o imendanu, — samo mi donose njihove vezove, a same ne umeju ništa da kažu.
   Imam za oko šeset jastučića njihovih vezova nakupljeno, sve psi i jeleni. ja njih vrlo volim, ali s tobom sam kao da si mi rođak, — ne sin, nego brat, i naročito volim kad se prepireš i dokazuješ: ti si literaran, čitao si, umeš da se ushićuješ...
   —  Nisam ja ništa čitao i potpuno sam neliteraran. Čitao sam ono što mi je došlo pod ruku, a poslednje dve godine uopšte nisam ništa čitao, niti ću više čitati.
—  A zašto nećeš?
—  Imam druge namere.
   —  Cher... biće šteta ako na kraju života budeš morao kao ja: Je sais Tout, mais je ne sais rien de bon. [2] Prosto ne znam zašto sam živeo na ovom svetu! Ali... ti si me toliko obavezao... i čak sam hteo...
   Tu je najedanput prekinuo, malaksao i zamislio se. noone svakog uzbuđenja (a uzbuđenja kod njega mogla su naići svakoga časa, za šta bilo) obično je na neko vreme kao gubio zdravo rasuđivanje i prestajao da vlada sobom; ali uskoro se popravljao, tako da je sve to prolazilo bez štete. Tako smo sedeli jedan minut. Donja usna njegova, vrlo mesnata, sasvim se opustila... od svega me je najviše začudilo to što je iznenada pomenuo svoju kćer i to tako otvoreno. ja sam to, naravno, pripisao njegovom rastrojstvu.
—  Cher enfant, ti se svakako ne ljutiš što ti govorim ti, je li? — izusti on najedanput.
   —  Nimalo se ne ljutim. Priznajem da me je to u početku malo vređalo, te sam i ja hteo vama da kažem ti, ali sam uvideo da je to glupo, pošto vi meni ne govorite ti zato da me unizite.
On već više nije slušao i bio je zaboravio šta me je zapitao.
—  A šta ti radi otac? — i pogleda me najedanput zamišljeno.
   Ja zadrhtah celim telom. Prvo, on je Versilova nazvao mojim ocem, — što on sebi nikad sa mnom ne bi dopustio, a drugo, počeo je da govori o Versilovu, što se nikad dotle nije dogodilo.
—  Sedi bez novaca i zlovoljan je, — odgovorih ja kratko, ali sav goreći od radoznalosti.
   —  Da, što se tiče novaca, danas se u okružnom sudu rešava njihova parnica, i ja očekujem kneza Serjožu. Tek što nije došao. Obećao je da će doći pravo iz suda ovamo. Rešava se cela njihova sudbina; u pitanju je oko šeset ili sedamdeset hiljada rubalja. Dabome, uvek sam želeo dobro Andreji Petroviću (to jest Versilovu), i izgleda da će on pobediti, a knezu ništa. Takav je zakon!
—  Danas u sudu? — viknuh ja vrlo iznenađen. Misao da je Versilov čak i to prenebregao da mi saopšti, izvanredno me je porazila. „Onda nije kazao ni majci, možda nikom, — pade mi odmah na pamet, — to je karakter!“
—  A zar je knez Sokoljski u Petrogradu? — zapitah, najedanput poražen drugom misli.
—  Od juče. Došao je pravo iz Berlina, naročito za ovaj dan!
   Ovo je za mene bio takođe vrlo važan izveštaj. „I taj čovek koji je njemu udario šamar, i on dolazi danas ovamo!“
   —  A šta još radi, — najednom se izmeni celo lice knezu, — da li još propoveda da ima Boga, kao i ranije i, i... izvini, da li još juri za devojčicama, za goluždravim devojčicama? H e-he! Tu mi baš pada na pamet jedna vrlo zabavna anegdota... H e-he!
—  Ko propoveda? Ko juri za devojčicama?
   —  Andreja Petrović! Šta misliš: još tada nam se popeo svima na vrh glave: te šta jedemo, o čemu mislimo? Upravo, gotovo je dotle došlo. Plašio nas je i pročišćavao. „Ako si religiozan, što se ne pokaluđeriš?“ Umalo što i to nije od nas zahtevao. Mais quelle idée! Kad bi to i bilo tačno, zar nije odveć strogo? Osobito je mene voleo da plaši strašnim sudom, mene više nego sve ostale.
   —  Ništa od svega toga nisam video, a evo sam već mesec dana s njim, — odgovorih, slušajući nestrpljivo. Bilo mi je vrlo krivo što se još nije oporavio, te je tako bez veze isprekidano govorio.
   —  On sad o tome samo neće da priča, ali veruj da je bilo tako. On je duhovit čovek, neosporno, i duboko učen, ali da li on pravilno misli? Sve to desilo se s njim posle trogodišnjeg njegovog bavljenja u inostranstvu. I priznajem da me je vrlo uplašio... i sve je uplašio... Cher enfant, j’aime le bon Dieu[3]... ja verujem, verujem koliko mogu, ali tada sam bio potpuno van sebe. Pretpostavimo da sam ga dočekao sa lakomislenim razlozima, ali sam to učinio hotimično, u ljutini, — a uz to, suština moga obrazloženja bila je isto toliko ozbiljna kao što je i od početka sveta. Rekao sam mu: „Ako više suštastvo postoji, i to postoji u licu, a ne u obliku nekog rasplinutoga duha posle stvorenja, u obliku tečnosti ili tako nešto (zato što bi to još teže bilo da se shvati), gde On onda živi? Dragi prijatelju, c’était bête[4] bez sumnje, ali se ipak sve prepirke svode na To. Un domicile[5] — to je važno. Strašno se razljutio. On je tamo bio prešao u katoličanstvo.
—  O tome sam i ja slušao. Naravno, to je besmislica.
   —  Uveravam te svim najsvetijim. Posmatraj ga samo bolje... Najzad, ti kažeš da se promenio. Ali u to doba, koliko li nas je tada sve izmučio! Veruj mi, on je u to doba mislio da je svetitelj, i da će mu se mošti posvetiti. Tražio je od nas da mu polažemo račun o našem moralu, kunem ti se! Mošti! H ajde-de, da je kakav monah ili pustinjak, — nego ide ovde čovek u fraku, i sve ostalo... i najedanput: njegove mošti! Čudna želja od jednog čoveka iz otmenog sveta, i, priznajem, neobičan ukus. Ne velim ništa za svetinje: što se njih tiče, tu je svašta moguće... Uostalom, sve je to de l’inconnu,[6] ali čoveku iz boljega sveta to ne priliči. Kad bi se to desilo sa mnom ili mi to ponudili, kunem ti se da bih odbio. Taman, danas ručam u klubu, a sutra — ja se posvetio! To bi, bilo smešno! Sve to sam mu tada i izložio... Nosio je i verige. ja pocrveneh od gneva.
—  Jeste li vi lično videli te verige?
—  Svojim očima ih nisam video, ali...
   —  Onda vam izjavljujem da je sve to prosta laž, splet odvratnih intriga i kleveta njegovih neprijatelja, u stvari jednoga jedinoga i najglavnijega i najbeščovečnijega neprijatelja, zato što on ima samo jednoga neprijatelja, a taj je — vaša kći!
Sad je na kneza bio red da pocrveni.
   —  Mon cher, molim te i želim da od sada nikad preda mnom ne pomeneš zajedno s ovom sramnom istorijom ime moje kćeri.
Ja se digoh. On je bio van sebe, i brada mu je drhtala.
   —  Cette hisoire infame![7]... Nikad u nju nisam verovao, i nikad nisam hteo da verujem, ali... govore mi: veruj, veruj, i ja...
Tu najednom uđe lakej i prijavi posetu; ja se opet spustih na stolicu.

IV
 
   Uđoše dve dame, obe devojke, jedna — pastorka jednog rođaka pokojne žene kneževe, ili tako nešto, njegova pitomica, kojoj je on već dao miraz i koja je (kažem za budućnost) i sama imala novaca; druga — Ana Andrejevna Versilova, kći Versilovljeva, starija od mene za tri godine, koja je živela sa svojim bratom kod Fanariotovih, a koju sam dotle video svega jedanput u životu, uzgred na ulici, mada sam s njenim bratom, takođe uzgred, već imao u Moskvi jedan susret (vrlo je moguće da ću docnije pomenuti i taj susret, ako bude umesno, zato što u stvari nema važnosti). Ova Ana Andrejevna je od svoga detinjstva bila naročita ljubimica kneževa (Versilovljevo poznanstvo s knezom počelo je vrlo davno). Bio sam toliko uzbuđen onim što se maločas dogodilo, da nisam ni ustao kad su njih dve ušle, mada im je knez izišao u susret; a, posle toga, pomislih da je već sramota da ustanem, te ostadoh na mestu. Bio sam prosto ubijen zbog toga što je knez na mene dreknuo pre tri minuta, te mi nije bilo jasno: da li treba da izađem ili ne. Ali starac je bio već sve zaboravio po svom običaju, i sav je veselo oživeo kad je video devojke. Čak je, brzo promenivši fizionomiju, i kao tajanstveno podmigujući, uspeo da mi šapatom dobaci gotovo pred sâm njihov ulazak:
— Posmatraj Olimpijadu, ali pažljivo, pažljivo, posle ću ti pričati...
   Posmatrao sam je dosta pažljivo, i ne nađoh na njoj ništa naročito: bila je devojka ne baš visokoga rasta, puna i vrlo rumenih obraza. L ice joj je bilo, uostalom, dosta prijatno, onakvo kakvo se dopada materijalistima. Možda je na njemu bilo i izraza dobrote, ali umereno. Nije mogla blistati naročitom inteligencijom, ali samo u višem smislu, jer joj se bistrina videla u očima. Nije imala više od devetnaest godina. Jednom reči, nije bila ništa naročito. Kod nas u gimnaziji rekli bi za nju: jastuk. (Što je opisujem tako potanko, to je jedino zbog toga što je to potrebno za buduće).
   Uostalom i sve drugo što sam do sada opisivao na izgled sa nepotrebnom podrobnošću, — sve je to potrebno docnije. Sve će se na svom mestu videti; ne umem da izbegnem pojedinosti, a ako je kome dosadno, molim neka ne čita.
   Sasvim drukčija je bila kći Versilovljeva. Visoka, malo čak suvonjava; duguljastog i primetno bledog lica, ali: kose crne, bujne; očiju tamnih, velikih, dubokoga pogleda; malih, jasno rumenih, svežih usta. Prva žena koja mi nije izazivala odvratnost svojim držanjem; uostalom, ona je bila tanka i mršava. L ice joj nije baš izražavalo dobrotu, ali je bilo ozbiljno; dvadeset i dve godine. Nije imala gotovo nijedne spoljne crte slične s Versilovom, a međutim, čudna stvar, imala je neobičnu sličnost s njim u izrazu fizionomije. Ne bih mogao reći da li je lepa; prema ukusu. Obe su bile obučene vrlo skromno, tako da nije važno da to opisujem. Očekivao sam da će me Versilova uvrediti kakvim pogledom ili gestom, i spremih se na to; uvredio me je već njen brat u Moskvi pri prvom našem susretu u životu. Ona me nije mogla poznavati po viđenju, ali je ipak mogla čuti da dolazim kod kneza. Jer sve što je preduzimao ili činio knez, u celoj toj kući njegovih srodnika i „čekalaca“ odmah je izazivalo interesovanje i postajalo događaj,—utoliko više njegova iznenadna naklonost prema meni. Pouzdano sam znao da se knez vrlo interesovao za sudbinu Ane Andrejevne, i da joj je tražio mladoženju. Ali za Versilovu bilo je teže naći mladoženju nego za one što su pravile vezove.
   Ali gle, protiv svakog očekivanja, Versilova, pošto je pružila knezu ruku i izmenila s njim nekoliko veselih društvenih fraza, pogledala me je neobično radoznalo, i videvši da i ja nju posmatram, najedanput mi se sa osmejkom poklonila. Istina, ona se poklonila zato što je ušla, ali osmeh joj je bio toliko dobar da je, očevidno, bio unapred pripremljen. I sećam se, imao sam vrlo prijatan osećaj.
   —  A ovo... a ovo, — to je moj dragi i mladi prijatelj Arkadije Andrejević Dol... — promuca knez, primetivši da mi se ona poklonila, a ja neprestano sedim, — i najedanput prekinu: možda ga je zbunilo to što je mene predstavljao njoj (to jest, u stvari, brata sestri). I „jastuk“ mi se poklonio; ali ja iznenada planem i skočim s mesta: usled priliva lažnog, potpuno besmislenog ponosa, sve zbog samoljublja.
   —  Izvinite, kneže, ja nisam Arkadije Andrejević, Nego Arkadije Makarović, — oštro odsečem ja, sasvim zaboravivši da je bilo potrebno da se i ja damama poklonim. Đavo da odnese taj nepristojni čas!
—  Mais... tiens! — uzviknu knez udariv se prstom po čelu.
—  Gde ste vi učili? — odjeknu nadamnom priglupo i razvučeno pitanje „jastuka“ koji mi se približio.
—  U Moskvi, u gimnaziji.
—  A! Čula sam. Jesu li tamo dobre škole?
—  Vrlo dobre.
Ja sam neprestano stajao, i govorio kao što čini vojnik na raportu.
   Pitanja ove devojke neosporno nisu bila baš duhovita, ali, ipak, ona je umela da nečim zagladi moj glupi ispad, i da izvuče iz neprilike kneza, koji je već u tom slušao sa veselim osmejkom neko veselo saopštenje koje mu je na uvo šaptala Versilova, — saopštenje koje se očevidno nije odnosilo na mene. Pitam se: zašto je ova devojka, meni potpuno nepoznata, uzela na sebe da zagladi moj glupi ispad i sve ostalo? Zajedno s tim, bilo je nemoguće i zamisliti da se ona meni obraćala samo onako: tu je bila neka namera. Posmatrala me je odveć radoznalo, kao da je želela da i ja nju primetim što više. Sve to sam posle doveo u saglasnost i — nisam se prevario.
—  Kako, još danas? — viknu najedanput knez, skočiv sa stolice.
   —  Zar vi niste znali? — čudila se Versilova. — Olumpe! Knez nije znao da danas dolazi Katarina Nikolajevna. Mi smo njoj i došli, mislili smo da je stigla jutrošnjim vozom, i da je već odavno kod kuće. Maločas smo je sreli pred kućom: dolazila je pravo s voza, i reče nam da uđemo kod vas, i da će i ona odmah doći... Ah, evo i nje!
Otvoriše se vrata sa strane i — ta žena se pojavi!
   Već sam znao kako ona izgleda po jednom divnom njenom portretu koji je visio u kneževom kabinetu; proučavao sam taj portret celoga ovoga meseca. Za vreme dok je bila u kabinetu, bio sam najviše tri minuta prisutan, i nijednog sekunda nisam skidao pogled s njenoga lica. Ali da nisam znao njen portret, i da me je posle ta tri minuta ko zapitao: „kako izgleda ona?“ — ništa ne bih umeo da odgovorim, toliko se sve u meni bilo zbrkalo.
   Sećam se iz ta tri minuta samo jedne odista vrlo lepe žene koju je knez poljubio i blagoslovio rukom, i koja je, čim je ušla, odmah počela da me posmatra sasvim otvoreno. Razgovetno sam čuo kako je knez, očevidno pokazav mene, promrmljao uz nekakav mali smej, nešto o svom novom sekretaru, i izgovorio moje prezime. Ona trgnu glavu, pogleda me mrsko, i nasmeja se tako izazivački da sam odmah pošao i prišao knezu i, užasno dršćući, promrmljao, ne dovršavajući nijednu reč, gotovo kroz zube:
—  Od sada ja... imam svoja posla... Odlazim.
   Okrenuh se i odoh. Niko mi ne reče ni reči, čak ni knez; svi su me samo gledali. Knez mi je docnije pričao da sam bio toliko prebledeo da se je „prosto uplašio“.
Ali to je bilo izlišno.
GLAVA TREĆA
I
 
   Odista nije bilo potrebe da strahuje: pred jednim višim pogledom na stvari gubile su se sve sitnice, i jedan silan osećaj davao mi je zadovoljenje za sve. Bio sam izišao iz kneževoga doma u pravom oduševljenju. Stupiv na ulicu, umalo ne zapevah. Kao naročito, bilo je i divno jutro, sunce, šetači, huka, kretanje ljudi, radost, svetina. — A zar me ova žena stvarno nije uvredila? Od koga bih ja podneo takav pogled i takav izazivački smeh, a da odmah pe protestujem, svejedno makar i na najgluplji način? Ne zaboravite, ona je s tim i došla da me što pre uvredi, iako me nikad još nije videla: u njenim očima ja sam bio „tajni izaslanik Versilovljev“, i ona je bila uverena, i tada i dugo posle toga, da Versilov drži u svojim rukama celu njenu sudbinu, i da ima sredstva da je odmah upropasti, ako hoće, pomoću jednog dokumenta; bar je to podozrevala. Ovo je bio dvoboj na smrt. Ali eto — nisam bio uvređen! Uvreda je postojala, ali je nisam osećao! Ne samo to! Bio sam čak veseo; došao sam da je mrzim, a sad sam osećao da sam počeo da je volim. „Ne znam da li pauk može da mrzi muvu koju vreba da ulovi! Slatka mušica! Čini mi se da se žrtva voli: bar je moguće voleti je. Evo ja volim svoga neprijatelja: meni je, na primer, vrlo milo što je ona tako divna. Vrlo mi se dopada, gospođo, što ste toliko oholi i dostojanstveni: kad biste bili skromniji, ne bih imao toliko zadovoljstvo. Pljunuli ste na mene, a ja likujem; da ste mi i stvarno pljunuli u lice pravom pljuvačkom, ni tada, može biti, ne bih se rasrdio, zato što ste moja žrtva, moja, a ne njegova. Kako me ova misao očarava! Tajna svest o snazi nesravnjeno je prijatnija od javne vlasti. Da imam stotine miliona, naročito bih, čini mi se, nalazio zadovoljstva u tome da idem u najoveštanijem odelu, kako bi me smatrali za najvećega bednika koji samo što već ne prosi milostinju, odgurivali me i prezirali: a ja bih bio zadovoljan tim što znam da sam bogat“.
   Eto kako bih izrazio tadašnje svoje misli i svoju radost, i mnogo što šta od onoga što sam osećao. Dodajem samo da ovde u ovom što sam napisao, sve izgleda mnogo površnije: a u stvari bio sam dublji i stidljiviji. Možda sam i sad u sebi stidljiviji nego u rečima i postupcima svojim; daj Bože da bude tako!
   Možda činim rđavu stvar što sam seo da pišem: u duši ostaje beskrajno više od onoga što se izrazi rečima. Vaša misao, i kad je glupa, dok je u vama unutra, — uvek je dublja, a rečena — smešnija je i luđa. Versilov mi je bio rekao da se sasvim obrnuto od toga događa samo kod pokvarenih ljudi. Oni neprestano lažu, te im je lako; a ja se trudim da napišem istinu — a to je užasno teško!
II
 
Toga devetnaestoga septembra načinio sam još jedan „korak“.
   Prvi put od moga dolaska osetio sam u džepu novac, zato što sam zašteđenih mojih u dve godine šeset rubalja dao majci, što sam gore već pomenuo; ali sam već od pre nekoliko dana bio rešio da onoga dana kad primim platu, načinim „probu“ o kojoj sam odavno maštao. Još uoči toga dana isekao sam iz novina adresu — oglas „Petrogradskog sreskog suda“ o tome da će se „devetnaestoga septembra t. g., u dvanaest sati pre podne, u Kazanskom kvartu, u tom i tom reonu, itd, itd, u kući broj taj i taj, prodavati pokretnosti gospođe L ebreht, i da se „spisak i procena prodaji izloženih predmeta može razgledati na dan prodaje“ itd, itd.
   Bio je prošao jedan sat posle podne. Pohitao sam na adresu peške. Već je treća godina kako se ne služim kolima, — tako sam se zarekao (inače ne bih zaštedeo onih šeset rubalja). Nikad nisam išao na licitacione prodaje, to još nisam sebi dopuštao; i mada je sadašnji moj „korak“ bio samo probni, ipak sam se bio rešio da i ovaj korak preduzmem tek pošto budem svršio gimnaziju, pošto prekinem sa svima, pošto se povučem u ljusku i postanem potpuno slobodan. Istina, bio sam daleko još od „ljuske“ i od slobode, ipak sam se rešio da načinim ovaj korak u obliku probe, samo da vidim, da bih dalje mogao maštati, a posle da više ne dolazim, možda dugo, sve do vremena dok ne otpočnem ozbiljno. Za ostali svet ovo je bila mala, beznačajna javna prodaja, ali za mene — ovo je bila greda broda kojim je Kolumbo otišao da otkriva Ameriku. To sam ja tada osećao.
   Kad sam stigao tamo, prođoh kroz dvorište kao što je bilo označeno u oglasu, i uđoh u stan gospođe L ebreht. Stan se sastojao iz predsoblja i četiri male, niske sobe. U prvoj sobi posle predsoblja stajala je gomila sveta, moglo je biti čak oko trideset ljudi; od njih su do polovine mogli biti kupci, a ostali, sudeći po njihovom izgledu, došli su iz radoznalosti ili su bili amateri, ili ih je poslala L ebrehtovica; bilo je i trgovaca, i Jevreja, koji su se namamili na zlatne stvari, a bilo je i nekoliko ljudi „čisto“ odevenih. Fizionomije nekolicine te gospode čak su se urezale u mojoj pameti. U sobi desno, u otvorenim vratima, među samim krilima vrata, bio je smešten sto, tako da nije bilo moguće ući u tu sobu: tamo su ležale stvari određene za prodaju. L evo je bila druga soba, i njena vrata su bila pritvorena, ali bi ih svaki čas neko otškrinuo i očevidno kroz njih virio, mora biti neko od mnogobrojne porodice gospođe L ebreht koju je, naravno, u to vreme bila sramota. Za stolom u vratima, okrenut licem prema publici, sedeo je na stolici gospodin izvršitelj i vršio rasprodaju. Zatekao sam polovinu posla već svršenu; čim sam ušao — progurao sam se do stola. Prodavali su se bronzani svećnjaci. Uzeo sam da posmatram.
   Posmatrao sam i odmah sam stao da mislim: šta bih ja ovde mogao da kupim? Šta da radim sa svećnjacima, da li ću postići svoju nameru, da li se to tako radi„ i da li mi je račun tačan? Da nije moj račun neozbiljan? Sve to razmišljajući čekao sam. Imao sam osećaj kao što se ima pred kockarskim stolom u trenutku dok igra još nije počela, a došli ste s tim da igrate: „ako hoću, igraću, — ako neću, otići ću; kako budem hteo“. Srce još ne kuca, ali se pomalo kao stišava i podrhtava, — osećaj koji nije neprijatan. Ali nerešenost vas uskoro počinje pritiskivati, i vi kao da oslepite: pružite ruku, uzmete kartu, ali mahinalno, gotovo protiv svoje volje kao da neko drugi upravlja vašom rukom; najzad ste se rešili i otpočnete, — i tu vas obuzme jedan sasvim drugi osećaj, koji je silan. ja ne govorim da je tako na licitacijama, nego samo za sebe kažem: kome bi drugom srce lupalo na licitaciji?
Neki su ljudi padali u vatru, neki su ćutali i iščekivali, neki su ponešto kupili pa se pokajali. Nije mi
čak nimalo bilo žao jednoga gospodina koji je, ne slušajući pažljivo, pogrešio te kupio sud za mleko od beloga metala umesto da je srebrn, umesto za dve rublje za pet, — čak me je to raspoložilo. Izvršitelj je mešao stvari: posle svećnjaka došle su na red minđuše, posle minđuša jastuče za divan, za njim jedna šatula, — svakako zbog raznoobraznosti, ili se saobražavao željama publike. Nisam izdržao ni deset minuta, i prvo se približih jastučetu, zatim šatuli, ali u odlučnom času sam se uzdržao svaki put: ovi predmeti učinili su mi se potpuno nemogući. Najzad se u izvršiteljevim rukama našao jedan album.
   „Domaći album, u povezu od crvenog safijana, upotrebljen, sa akvarelima i crtežima s tušem, u futroli od rezane slonove kosti sa srebrnim kopčama, — cena dve rublje!“
   Priđoh da razgledam: stvar je izgledala elegantna, ali oštećena na jednom mestu na koštanoj rezbariji. ja sam jedini prišao da posmatram, svi ostali su ćutali; konkurenata nije bilo. Mogao sam da otvorim kopče i da izvadim album iz futrole da bih bolje razgledao predmet, ali se nisam koristio svojim pravom, nego sam samo odmahnuo dršćućom rukom: „ako, ne mari“.
— Dve rublje i pet kopejaka, — rekoh, opet, izgleda, kroz zube.
   Ostalo je na meni. Odmah izvadih novac, platih, uzeh album i povukoh se u jedan ugao sobe; tamo ga izvadih iz futrole i stadoh da ga malo-ne grozničavo razgledam: sem futrole, ova stvar nije imala nikakve vrednosti, — albumče u veličini lista hartije za pisma maloga formata, tanko, sa zlatnim obrezom koji se istro, — isto onakvo kao što ih je bilo nekad mnogo u devojaka koje su izlazile iz zavoda. Tušem i vodenim bojama bili su obojeni hramovi na brdu, amori, jezero s labudovima; imalo je i stihova:
 
„Odlazim na daleki put,
S Moskvom se za dugo rastajem,
S dragima se za dugo praštam,
I na Krim poštanskim kolima putujem.“
 
   (Još mi se vrzu po pameti!) Uvideo sam da sam „upao“; ako ikome štogod ne treba, to sigurno ovaj album meni.
„Ne mari, — odlučih, — prva karta se uvek gubi; to je čak dobar znak.“ Bio sam nesumnjivo zadovoljan.
   —  Ah, odocneo sam! U vas je? Vi ste ga dobili? — najedanput se pored mene ču glas jednog gospodina u plavom kaputu, uglednoga i lepo obučenog, On je bio odocneo.
—  Odocneo sam. Ah, što mi je žao! Koliko ste platili?
—  Dve rublje i pet kopejaka.
—  Ah, što mi je žao! Da li biste mi ga ustupili?
—  H ajdete da izađemo, — šapnem mu ja, sav pretrnuo.
Iziđosmo na stepenik.
—  Ustupiću vam ga za deset rubalja, — rekoh mu, osećajući jezu na leđima.
—  Deset rubalja! Molim vas, šta vi mislite!
—  Kako hoćete.
On me pogleda razrogačeno; bio sam lepo obučen: nimalo nisam ličio na Jevrejina ili na prekupca.
   —  Ako Boga znate, kome treba ovaj otrcani stari album? Ni futrola u stvari ništa ne vredi, — nikome to nećete moći prodati.
—  Vi želite da kupite.
—  Ja hoću, ali zbog naročitog slučaja, tek sinoć sam saznao: ja sam jedini. Molim vas, dajte mi!
   —  Trebalo je da tražim dvadeset i pet rubalja; ali pošto biste vi tada mogli odustati, to sam vam radi veće sigurnosti tražio samo deset rubalja. Ne popuštam ni za kopejku.
Okrenuh se i pođoh.
—  Evo uzmite četiri rublje, — potrči on za mnom čak u dvorište, — evo i pet.
Ćutao sam i išao dalje.
—  Na-te, uzmite! — On izvadi deset rubalja, a ja mu dadoh album.
—  Ali priznajte da to nije časno! Dve rublje i deset — ha?
—  Zašto bi to bilo nečasno? Ovo je pazar.
—  Kakav je ovo pazar? (On se ljutio.)
—  Gde ima tražnje, ima i pazara; da niste tražili, ne bih ga prodao ni za četrdeset kopejaka.
   I ako se nisam smejao glasno, nego sam bio ozbiljan, smejao sam se u sebi, — smejao sam se ne zbog kakvog oduševljenja, Nego ni sâm ne znam zašto, i malo sam se zadijao.
   —  Čujte, — promrmljah mu ja na neodoljiv način, ali ipak prijateljski, i bio mi je vrlo mio u tom trenutku, — kad je Džems Rotšild, pokojni, onaj iz Pariza, onaj što je ostavio hiljadu sedam stotina miliona franaka (on klimnu glavom), još u svojoj mladosti, slučajno saznao za nekoliko sati pre nego ostali za ubistvo vojvode od Beri-a, odmah je o tome izvestio koga treba, i na jednoj jedinoj stvari za jedan trenut zaradio nekoliko miliona — eto kako rade ljudi!
—  Vi ste onda neki Rotšild? — doviknu mi on ljutito kao da sam lud.
   Brzo iziđem iz ove kuće. Jedan korak — i sedam rubalja devedeset pet kopejaka zarade! Korak je bio apsurdan, dečja igra, priznajem to, ali se on ipak poklapao s mojom mišlju, i morao je da me uzbudi vrlo duboko... Uostalom, našto da opisujem osećaje. Banknota od deset rubalja bila je u džepu od prsnika, turih unutra dva prsta da je opipam — i tako sam išao, ne vadeći ruku. Kad sam se udaljio ulicom oko sto koraka, izvadih banknotu, i htedoh da je poljubim. U tom zagrmeše jedna kola pred kućom pred kojom sam bio, vratar otvori vrata, i iz kuće iziđe i pođe u kola jedna elegantna, mlada, lepa, bogata dama, u svili i kadifi, sa šlepom od dva aršina. Najedared joj ispade iz ruke mala torbica i pade na zemlju; ona sede u kola; lakej se nagnu da digne stvarčicu, ali ja sam već priskočio, digao i predao dami, skinuvši šešir. (Šešir mi je bio cilinder, i bio sam kao mlad čovek lepo odeven.) Dama mi sa diskretnim, ali vrlo prijatnim osmejkom progovori: „Merci, msje“. Kola odjuriše s treskom. ja poljubih moju banknotu od deset rubalja.
III
 
   Toga istoga dana bilo mi je potrebno da vidim Jefima Zvjereva, jednog svog bivšeg druga iz gimnazije, koji je napustio gimnaziju i stupio u Petrogradu u jednu specijalnu višu školu. On sâm ne zaslužuje nikakav opis, i s njim nisam bio u naročitim prijateljskim odnosima, ali sam ga u Petrogradu ipak potražio: mogao mi je (iz raznih razloga koje takođe ne vredi pominjati) dati adresu nekoga Krafta, meni vrlo potrebnoga čoveka, čim se bude vratio iz Vilne. Zvjerev ga je očekivao danas ili sutra, o čemu me je izvestio prekjuče. Morao sam da idem na Petrogradsku stranu, ali se nisam osećao umoran.
   Zatekao sam Zvjereva (i njemu je bilo devetnaest godina) u dvorištu njegove tetke kod koje je privremeno stanovao. Tek što je bio ručao, uzeo je da šeta dvorištem na štulama; odmah mi je saopštio da je Kraft stigao još sinoć, i da je odseo u pređašnjem stanu, opet na Petrogradskoj strani, i da i on želi da se sa mnom vidi što pre, jer ima da mi saopšti nešto hitno.
—  Posle će opet nekuda da putuje, — dodade Jefim.
   Kako mi je u sadašnjim prilikama bilo kapitalno važno da se vidim s Kraftom, to zamolih Jefima da me odmah odvede u njegov stan koji je bio na dva koraka daleko u jednoj uličici. Ali Zvjerev mi odgovori da ga je maločas video, i da je otišao Dergačevu.
—  Onda hajdemo Dergačevu. Što ti nikako nećeš? Da li se bojiš?
   Odista, Kraft je mogao da se zasedi kod Dergačeva, a ja gde da ga dotle čekam? Nisam se plašio da idem Dergačevu, ali nisam hteo da idem, pored svega toga što me je Jefim vukao tamo već treći put. I svaki put je, pri tom, ono „bojiš se“ izgovarao s nekim neprijatnim osmejkom na moj račun. Unapred kažem da to kod mene nije bilo iz kukavičluka, a što sam se ustezao, tu je sasvim drugi razlog. Ali sad sam se rešio da idem; i ovo je bilo blizu na dva koraka. Usput sam zapitao Jefima da li još ostaje pri svojoj nameri da ide u Ameriku?
—  Možda ću da odložim za još neko vreme, — odgovori mi on s malim osmejkom.
   Nisam ga baš voleo, čak ga uopšte nisam voleo. Bio je vrlo plave kose, punoga odveć beloga lica, čak neprilično beloga kao u deteta, a rastom još viši od mene, ali mu čovek ne bi dao više od sedamnaest godina. S njim nije bilo moguće ni o čem razgovarati.
—  Šta ima tamo? Ima li tamo odista uvek puno sveta? — raspitivao sam se ja radi boljeg obaveštenja.
—  Čega se ti neprestano plašiš? — opet se zasmeja on.
—  Idi do đavola, — rasrdih se ja.
—  Uopšte nema sveta. Dolaze samo poznanici, i to sve sami naši ljudi, budi spokojan.
   —  Šta me se tiče jesu li naši ljudi ili nisu. Da li ću i ja tamo biti vaš? Na osnovu čega bi mi oni mogli verovati?
—  Ja ću te dovesti, i to je dosta. O tebi su već slušali. I Kraft može o tebi dati obaveštenja..
—  Čuj, da li će tamo biti i, Vasin?
—  To ne znam.
—  Ako bude, čim budemo ušli, gurni me i pokaži mi Vasina; čim budemo ušli, znaš?
O Vasinu sam već dosta slušao i odavno sam se za njega interesovao.
   Dergačev je stanovao u malom krilu u dvorištu jedne drvene kuće koja je pripadala ženi jednoga trgovca, ali je zato držao celo krilo. U svemu bilo je tri prave sobe. Na sva četiri prozora bile su spuštene zavese. On je bio tehničar, i imao je službu u Petrogradu; ali sam čuo da su mu ponudili vrlo dobro plaćeno mesto u privatnoj službi u unutrašnjosti, i da se već spremao da otputuje.
Čim smo ušli u vrlo malo predsoblje, čusmo glasove: izgleda da su se vatreno prepirali, i neko je vikao:
„Quae médicamenta non sanant — ferrum sanat, quae ferrum non sanat — ignis sanat![8]
   Ja se odista malo obespokojih. Naravno, jer ja nisam bio navikao na društvo, kakvo da je. U gimnaziji sam s drugovima bio na ti, ali gotovo ni s kim nisam drugovao; načinio sam sebi svoj ugao, i živeo u njemu povučeno. Ali nije mene to zbunjivalo. Za svaki slučaj, zarekao sam se da ne ulazim u prepirku, i da govorim samo koliko bude najneophodnije, tako niko o meni neće moći ništa zaključiti; glavno je — ne ulaziti u prepirku.
   U sobi, koja je bila odveć mala, bilo je sedam lica, sa damama desetoro. Dergačevu je bilo dvadeset i pet godina, i bio je ženjen. Njegova žena imala je sestru i jednu rođaku; i one su stanovale kod Dergačeva. Soba je bila siromašna, ali dovoljno nameštena, i čak je bila vrlo čista. Na zidu je visio jedan litografisan portret, ali vrlo jeftin, a u jednom uglu ikona bez metalnoga ukrasa, ali sa upaljenim kandilom. Dergačev mi je prišao, rukovao se sa mnom, i zamolio da sednem.
—  Sedite, ovde smo svi naši.
   —  Izvinite, — dodade odmah jedna dosta lepuškasta mlada žena, vrlo skromno odevena, i koja, malo mi se poklonivši, odmah iziđe iz sobe.
   To je bila njegova žena koja je izgleda takođe učestvovala u prepirci, a sad je izišla da namiri dete. Ali u sobi su ostale još dve dame: jedna je bila vrlo mala rastom, kojoj je moglo biti dvadeset godina, u crnoj haljinici, i koja takođe nije bila ružna, — i druga kojoj je bilo oko trideset godina, suva i sjajnih očiju. One su sedele, vrlo pažljivo slušale, ali u razgovor nisu stupale.
   Što se tiče muškaraca, svi su stajali, a sem mene sedeo je samo još Kraft i Vasin; njih mi je odmah pokazao Jefim, jer sam i Krafta sada tek video prvi put u životu. Ustao sam i prišao mu da se sa njim upoznam. Kraftovo lice nikada neću zaboraviti: nikakve naročite lepote, ali je imalo nečega vrlo nezlobivog i delikatnog, mada je pri tom u svemu izbijalo i lično dostojanstvo. Bilo mu je oko dvadeset i šest godina, dosta suv, rasta više nego srednjega, plave kose, ozbiljnog ali mekog lica; bilo je u celom njemu nečega tako mekog. A međutim, za čudo, —Ja ne bih svoje lice, mada je ono možda i trivialno, promenio za njegovo koje mi se činilo tako privlačnim. Bilo je nečega u njegovom licu što nisam želeo da imam u svome, nešto odveć spokojno u moralnom smislu, kao neka tajna, nesvesna gordost. Uostalom, tada verovatno nisam mogao baš ovako od reči do reči oceniti; tek sad, to jest posle događaja, čini mi se da sam tako sudio.
   —  Vrlo mi je milo što ste došli, — reče mi Kraft. — Imam za vas jedno pismo. Ovde ćemo posedeti, a potom ćemo ići k meni.
   Dergačev je bio srednjega rasta, širokih leđa snažan crnomanjast čovek s velikom bradom, u njegovom pogledu videla se inteligencija i obazrivost, neka stalna smotrenost; iako je većinom ćutao očevidno je on upravljao razgovorom. Fizionomija Vasina nije na mene učinila bogzna kakav utisak mada sam o njemu slušao da je vrlo pametan: plavokos, jasnosivih krupnih očiju, lica vrlo otvorenog, ali je u isto vreme u njega bilo nečega izlišno tvrdog; čovek je u njemu predosećao čoveka nerazgovornog, samo mu je pogled bio nesumnjivo inteligentan, inteligentniji nego Dergačevljev, dublji inteligentniji nego u svih koji su bili u sobi; uostalom, možda sada sve preuveličavam. Od ostalih pomenuću samo dva lica od sakupljene omladine: jednog visokog čoveka opaljenog lica, s crnim zaliscima, vrlo razgovornog, kome je moglo biti skoro dvadeset sedam godina, koji je bio učitelj ili tako nešto, — i još jednog moga vršnjaka u ruskoj bluzi, naboranoga lica, ćutljivog, koji je samo slušao šta ostali govore. posle se videlo da je seljak.
   —  Ne, to se ne može tako razumeti, — poče, očevidno nastavljajući prekinutu prepirku, učitelj s crnim zaliscima, koji je od svih najviše padao u vatru. — O matematičkim dokazima neću ništa da govorim, ali ova ideja, u koju ja verujem i bez matematičkih dokaza...
   —  Počekaj, Tihomirove, — prekinu ga snažnim glasom Dergačev. — Ovi što su sad ušli ne znaju o čemu je reč. — Evo vidite, — obrati se on najedanput jedino meni (i, priznajem, ako je imao nameru da me kao novajliju propita ili da me navede da govorim, to je bilo vrlo vešto s njegove strane; ja sam to odmah osetio, i spremio sam se), — evo vidite, ovaj gospodin Kraft, koga već dovoljno poznajemo svi i po njegovom karakteru i po solidnosti uverenja, došao je na osnovu jedne vrlo obične činjenice do vrlo neobičnog zaključka, koji nas je sve iznenadio. On je izveo zaključak da je ruski narod drugostepeni narod...
—  Trećestepeni, — dobaci neko.
   —...drugostepeni narod, kome je određeno da posluži kao material blagorodnijim plemenima, i koji nema svoju samostalnu ulogu u sudbini čovečanstva. Na osnovu ovoga, može biti i opravdanoga svoga zaključka, g. Kraft nalazi da buduća delatnost svakoga Rusa treba da bude paralizovana ovom idejom, tako reći, svi treba da opuste ruke i...
   —  Dopusti, Dergačeve, to ne treba tako razumeti, — opet prihvati s nestrpljenjem Tihomirov (Dergačev mu odmah ustupi reč). — Na osnovu toga što je Kraft vršio ozbiljna proučavanja, što je izveo zaključke, osnovane na fiziologiji, za koje tvrdi da su matematički tačni, i što je utrošio možda čitave dve godine na ovu svoju ideju (koju bih ja prihvatio sasvim spokojno a priori), na osnovu toga, to jest s obzirom na napore i ozbiljnosti g. Krafta, ova stvar dobija oblik fenomena i iz svega izlazi jedno pitanje, koje Kraft ne može da shvati, i time mi treba da se pozabavimo, to jest neshvatanjem Kraftovim, jer je to fenomen. Treba raspraviti pitanje da li taj fenomen spada u kliniku kao pojedinačan slučaj, ili je to osobina koja se može normalno da ponavlja i kod drugih ljudi; to je interesantno i s pogledom na opšte stvari. Za Rusiju Kraftu verujem, i čak tvrdim da mi je gotovo milo; kad bi ta ideja bila od svih usvojena, odrešila bi ruke i oslobodila mnoge od patriotskih predrasuda...
—  Ja nisam govorio iz patriotizma, — reče Kraft nekako bez volje.
Sve ove debate izgleda da su mu bile neprijatne.
—  Iz patriotizma ili ne, to ne spada u stvar, — progovori Vasin, koji je dotle neprestano ćutao.
   —Ali čime bi, recite, Kraftov zaključak mogao oslabiti težnju ka opštečovečanskoj stvari? — vikao je učitelj (on je jedini vikao, svi ostali govorili su tiho). — Neka Rusija i bude osuđena na drugostepenost; ali moguće je raditi ne samo za Rusiju. I, sem toga, kako Kraft može da bude patriota ako je već prestao da veruje u Rusiju?
—  Uz to je još i Nemac, — ču se opet jedan glas.
—  Ja sam Rus, — reče Kraft.
—  Ovo je pitanje koje se ne tiče neposredno ove stvari, — primeti Dergačev onome što je upao u reč.
   —  Iziđite iz uskosti vaše ideje, — produžavao je Tihomirov, ništa ne slušajući. — Ako je Rusija samo materijal za blagorodnije narode, zašto da onda i ne posluži kao takav materijal. To je već dosta uzvišena uloga. Zašto da se ne zadržimo na toj ideji u obliku širenja zadataka. Čovečanstvo je pred svojim preporodom koji je već otpočeo, zadatak koji nam predstoji, ne priznaju samo slepci. Ostavite Rusiju ako ste se u nju razuverili, i radite za budući, za budući još nepoznati narod, narod koji će biti sastavljen iz celoga čovečanstva bez obzira na plemena. I bez toga bi Rusija jednom umrla; narodi, čak i najdarovitiji, žive svega po hiljadu i po, najviše dve hiljade godina; zar nije ista stvar, dve hiljade ili dve stotine godina? Zar Rimljani nisu živeli i hiljadu i po godina, pa su se ipak pretvorili u materijal? Njih davno više nema, ali su ostavili ideju, a ona je ušla kao element u docniju sudbinu čovečanstva. Kako se može reći čoveku da nema nikakva posla? ja ne mogu da zamislim stanje u kome nema nikakva rada! Radite za čovečanstvo, a o ostalom ne vodite brigu. Rada ima toliko mnogo da život nije dovoljno dug, samo ako čovek pažljivo pogleda oko sebe.
   —  Potrebno je živeti po zakonu prirode i istine, — progovori u to iza vrata gospođa Dergačeva. Vrata su bila malo otškrinuta, i videlo se kako ona stoji i drži dete na grudima, koja je prikrila, i kako vatreno sluša.
Kraft je slušao, lako se osmejkujući, i najzad reče kao malo izmučen, uostalom vrlo iskreno:
   —  Ne znam kako je moguće, kad ste pod utacajem jedne glavne misli kojoj se potpuno potčinjavaju vaš um i vaše srce, živeti još za ma šta drugo što je izvan ove misli?
   —  Ali ako vam se dokaže logički, matematički, da je vaš zaključak pogrešan, da je cela vaša misao pogrešna, da nemate ni najmanje prava da sebe isključujete iz sveopšte korisne delatnosti samo zato što je Rusiji predodređena drugostepenost; ako vam se dokaže da vam se mesto uskoga horizonta otkriva beskonačnost, da mesto uske ideje patriotizma...
—  Eh!... tiho mahnu rukom Kraft, — već sam vam rekao da tu nije u pitanju patriotizam.
   —  Tu očevidno ima nesporazuma, — umeša se najedanput Vasin. —Pogreška je u tome što Kraftov zaključak nije samo logički, nego, tako da kažem, to je zaključak koji se pretvorio u osećaj. Nisu sve prirode jednake; kod mnogih ljudi logički zaključak često se pretvara u najsilniji osećaj koji zahvati celo biće, i koji je teško oterati ili preraditi. Da se izleči takav čovek, potrebno je u takvom slučaju izmeniti i sam taj osećaj, što je moguće samo ako se zameni drugim koji je isto tako snažan. To je uvek teško, a u mnogo slučajeva i nemoguće.
   —  To je pogrešno! — dovikne učitelj. — L ogički zaključak već sâm po sebi odbacuje predrasude. Razumno uverenje rađa isti osećaj. Misao izlazi iz osećaja, i sa svoje strane ugnezdivši se u čoveku, formuliše nov osećaj!
   —  L judi su vrlo različiti: jedni lako menjaju osećaje, a drugi teško, — odgovori Vasin, kao ne želeći da produžuje spor; ali ja sam bio ushićen njegovim idejama.
   —  Baš je tako kao što ste vi kazali! — obratih se najedanput ja njemu, razbivši led i počevši iznenada da govorim. — Potrebno je baš mesto jednoga osećaja metnuti drugi, da ga zameni. U Moskvi pre četiri godine, jedan đeneral... Vidite, gospodo, nisam ga poznavao, ali... Možda on sâm po sebi i nije zasluživao nikakva poštovanja... I, sem toga, možda bi sâm fakt mogao izgledati nerazuman, ali... Uostalom, njemu je, vidite, umrlo dete, to jest, u stvari, umrle su mu dve devojčice, jedna za drugom, od šarlaha... I eto, on je toliko bio potresen, da je neprestano žalio, toliko žalio, da ga najzad čovek nije mogao ni pogledati, — i svršio time što je i sâm umro, već posle pola godine. Da je od toga umro, to je fakt! Čime se, eto, on mogao oporaviti? Odgovor: isto toliko snažnim osećajem! Trebalo mu je iskopati iz groba te dve devojčice i dati mu ih — eto to, to jest takvo nešto. Zato je umro. A, međutim, kakve mu sve nisu iznosili divne zaključke: kako je život prolazan, da su svi ljudi smrtni, iznosili mu statističke podatke, koliko dece umire od šarlaha... Bio je đeneral u ostavci...
Tu zastadoh, i bez daha pogledah oko sebe.
—  To je nešto sasvim drugo, — progovori neko.
   —  Navedeni primer, iako nije iste vrste sa gornjim slučajem, ipak je s njim sličan i objašnjava stvar, — obrati se meni Vasin.
IV
 
   Ovde moram da priznam zašto me je toliko oduševio Vasinov argument o „ideji-osećaju“, i ujedno s tim moram da se pakleno stidim. Da, odista sam se plašio da odem Dergačevu, iako ne iz onoga razloga koji je zamišljao Jefim. Plašio sam se zato što sam ih se plašio još u Moskvi. Znao sam da su oni (to jest, bilo oni ili drugi koji su kao oni — sasvim svejedno) — dialektičari, i da će mi verovatno razbiti „moju ideju“. Bio sam čvrsto uveren u sebe, i u to da im svoju ideju ne odam i ne kažem: ali bi oni (to jest, opet ili oni ili slični njima) mogli nešto reći od čega bih se razočarao u mojoj ideji, sve da im i ne spomenem ništa o njoj. U „mojoj ideji“ bilo je pitanja koja još nisam bio rešio, ali ja nisam hteo da ih ma ko drugi rešava sem mene. poslednje dve godine čak sam bio prestao da čitam knjige, bojeći se da ne nabasam na štogod što ne bi bilo u korist „ideje“, što bi me moglo pokolebati. I najedanput Vasin jednim udarcem rešava zadatak, i uspokojava me u višem smislu. Doista, čega sam se bojao, i šta su mi mogli učiniti kakvom bilo dialektikom? Možda sam ja jedini tamo i razumeo šta je Vasin govorio o „idejiosećaju“! Nije dovoljno oprovrgnuti jednu divnu ideju, treba je zameniti drugim nečim što je podjednako divno; inače ću, zato što ne želim da se odvojim od svoga osećaja, u svom srcu makar i nasilno oprovrgnuti svako njihovo oprovrgavanje koje bi mi oni tamo kazali. A šta bi mi oni mogli dati u zamenu? Zbog toga, mogao sam biti hrabriji, trebalo je da sam bio više čovek. Ushićen Vasinom, osećao sam stid, a sebe sam smatrao — nedostupnim derištetom.
   Još zbog nečega sam se stideo. Nisam ja probio led i uzeo da govorim iz odvratne želje da se pohvalim svojom pameću, nego više da bih im se „obesio o vrat“. Ovu želju da se ljudima obesim o vrat, da me priznaju za dobrog, i da me zavole, ili slično (jednom reči, prava svinjarija s moje strane), smatram u sebi za najgoru od svih stvari zbog kojih imam da se stidim, a podozrevao sam je u sebi još vrlo davno; još od vremena onog kutka u koji sam se zatvorio pre toliko godina — pa ipak se od nje nisam odvikao. Znao sam da među ljudima treba da budem zatvoreniji. Tešilo me je, posle svakog takvog sramnog ispada, jedino to što mi je ipak ostala „ideja“ skrivena kao i pre, i što im je nisam odao. Sa strahom sam često zamišljao sebe: kad bih ma kome saopštio moju ideju, meni ne bi ništa više ostalo, tako da bih odmah postao kao i drugi ljudi, a možda bih i ideju odbacio; i zbog toga sam je krio i čuvao i bojao se da se ne izbrbljam. I evo kod Dergačeva već od prvoga trenutka gotovo nisam mogao da se uzdržim: istina, nisam ništa odao, ali sam na nedopušten način brbljao; ispala je sramota. Ružna uspomena! Ne, ne treba da živim zajedno sa ljudima; tako i sada mislim; na četrdeset godina unapred to govorim. Moja ideja je — samovanje, kutak.
V
 
Samo što me je Vasin pohvalio, i već nisam više mogao da se uzdržim da ne govorim.
   —  Po mom mišljenju, svaki čovek ima pravo da ima svoje osećaje... ako su po njegovom uverenju... s tim da ga niko zbog njih ne prekoreva, — obratih se ja Vasinu. Mada sam progovorio smelo, ipak to nisam govorio ja, nego se u mojim ustima u stvari tuđ jezik kretao.
   —  Zar? — odmah dohvati otegnuto s ironijom onaj isti glas koji je prekidao Dergačeva i doviknuo Kraftu da je Nemac. Pošto sam ga smatrao punim ništavilom, okrenuh se učitelju kao da mi je on doviknuo:
—  Ubeđenje moje je da nikoga ne smem suditi,— rekoh dršćući, jer sam već znao da ću se zaleteti.
—  Što ste toliko skromni? — odjeknu opet glas ništavila.
   —  Svak ima svoju ideju, — gledao sam pravo na učitelja, koji je naprotiv ćutao i posmatrao me smešeći se.
—  A koja je vaša? — dobaci ništavilo.
   —  Dugo bi trajalo da objašnjavam... Ali delimično moja je ideja baš u tome da me ljudi ostave na miru. Dok god imam dve rublje u džepu, hoću da ni od koga ne zavisim (ne uznemiravajte se, znam sve prigovore) i da ništa ne radim — čak ni za to veliko buduće čovečanstvo, za koje ste prizivali gospodina Krafta da radi. L ična sloboda, to jest moja sopstvena na prvom mestu, a za sve drugo neću da znam.
Moja pogreška bila je u tome što sam pao u vatru.
—  Znači, vi propovedate spokojstvo site krave?
   —  I to. Krava nikoga ne vređa, nikome nisam ništa dužan, plaćam društvu u obliku poreza odštetu da me ne kradu, ne premlate i ne ubiju, a više niko ništa ne sme da traži od mene. ja možda imam lično i drugih ideja, i možda ću služiti čovečanstvu, i to možda i deset puta više nego svi ovi što to propovedaju; ali ja hoću da to od mene niko ne zahteva, da me niko ne nagoni kao gospodina Krafta; hoću punu slobodu, čak ako ni prstom ne mrdnem. A ovo trčanje da se svakom obesiš o vrat od ljubavi prema čovečanstvu, i rastapanje u suzama od razneženosti — to je samo moda. A po čemu ja moram neizostavno voleti svoga bližnjeg ili to vaše buduće čovečanstvo koje nikada neću videti, koje za mene neće znati, i koje će, takođe, proći bez svakoga traga i spomena (vreme tu ne igra nikakvu ulogu), kad se zemlja, sa svoje strane, bude pretvorila u ledenu stenu i bude letela po bezvazdušnom prostoru sa beskonačnim brojem takvih ledenih stena, to jest, nešto besmislenije nije moguće ni zamisliti! Eto vaše nauke! Recite, zašto da bezuslovno moram biti plemenit, u toliko pre što sve to traje samo jedan minut!
—  B-ba! — doviknu glas.
   Sve to ispalio sam nervozno i ljutito, pokidavši sve konce. Znao sam da padam u provaliju, ali sam još hitao iz bojazni da me ko u tom ne sprečava. I suviše sam osećao da sipam kao kroz rešeto, bez veze i kroz deset misli u jedanaestu, ali meni se žurilo da ih uverim i pobedim. To je toliko bilo važno za mene! Tri godine sam se spremao. Značajno je da su se svi ujedanput ućutali, ništa nisu govorili, nego su svi slušali. ja opet produžih da govorim učitelju.
   —  Baš tako. Jedan vrlo uman čovek rekao je, između ostaloga, da ništa nije teže nego odgovoriti na pitanje: „Zašto je neophodno potrebno biti plemenit?“ Vidite, ima tri vrste podlaca na svetu: prvo, naivni podlaci, to jest, oni koji su uvereni da je njihova podlost najveća plemenitost; zatim, podlaci koji se stide svoje sopstvene podlosti, ali ipak je ne napuštaju; i najzad, prosto podlaci, čistokrvni podlaci. Dopustite: imao sam jednog školskog druga, po imenu L amberta, koji mi je govorio još kad mu je bilo šesnaest godina, da će mu, kad se bude obogatio, najveće uživanje biti da hrani pse hlebom i mesom, dok deca siromaha budu umirala od gladi; a kad ne budu imali čime da se ogreju, on će kupiti puno dvorište drva, drva će složiti u polju i zapaliti, a siromasima neće dati ni ivera! Recite, šta da odgovorim ovom čistokrvnom podlacu na pitanje: „zašto neophodno treba da bude plemenit?“ A naročito sada u naše vreme koje ste tako preobrnuli, jer gore od ovoga što sad biva — nikad nije bilo. U našem društvu, gospodo, vlada zbrka. Boga odričete, polet odričete, pa koja gluva, slepa, tupa začmalost može da me nagna da radim ovako, ako mi je prijatnije onako? Vi kažete: „razuman odnos prema čovečanstvu je i moja korist“; a ako ja nalazim da su sve te razumnosti nerazumne, sve te kasarne, te falange? Neka ih đavo nosi, i njih i one buduće, kad samo jedanput živim na svetu! Dopustite mi da ja sâm znam šta je moj interes: to više vredi. Šta me se tiče šta će biti kroz hiljadu godina s tim vašim čovečanstvom, ako za sve to po vašem kodeksu ne budem imao ni ljubavi, ni budućega života, ni priznanja za moje podvige? Ne; ako je tako, onda ću na najbezobzirniji način živeti za sebe, a ostali makar svi propali!
—  Divna želja!
—  Uostalom, uvek sam spreman da se pridružim —  Još lepše! (ovo sve onaj isti glas).
   Svi ostali su i dalje ćutali, svi su me posmatrali i zagledali; ali, malo po malo, s raznih strana sobe poče kikotanje, istina tiho, ali su se ovi kikotali meni pravo u oči. Samo Vasin i Kraft se nisu kikotali. I onaj s crnim zaliscima se smešio; on me je neprestano posmatrao i slušao.
   —  Gospodo, — drhtao sam sav, —Ja vam moju ideju neću reći nipošto, a pitam vas sa vaše tačke, — ne sa moje, verujte, jer ja možda hiljadu puta više volim čovečanstvo nego vi svi ukupno! Recite, — a vi ste sada neophodno dužni da mi odgovorite, vi ste to obavezni zato što se smejete, — recite: čime ćete me pridobiti da idem za vama? Recite, čime ćete mi dokazati da će kod vas biti bolje? Šta ćete da učinite s protestom moje ličnosti u vašoj kasarni? Odavno sam, gospodo, želeo da se sretnem s vama! Kod vas će biti kasarna, zajednički stanovi, stricte nésessaire,[9] ateizam i zajedničke žene bez dece, — to je vaš finale, znam ja to. I za to, za taj mali delić srednje vrednosti koju će mi obezbediti vaša razumnost, za zalogaj i za toplu sobu vi biste u zamenu hteli celu moju ličnost! Dopustite: neko mi, recimo, odvede ženu: da li ćete mi u toj meri oduzeti lično pravo da protivniku ne smem da razbijem glavu? Reći ćete da ću i ja tada biti razumniji; ali šta će žena reći o takvom razumnom mužu, ako sebe koliko-toliko poštuje? To je neprirodno; stidite se!
—  A vi ste u pitanju ženske časti — specialist? — odazva se zlurado glas ništavila.
   U jednom trenutku mi dođe da jurnem na njega i da ga udarim pesnicom. Bio je sitnoga rasta, riđ i pegav... uostalom, neka ide do đavola sa svojom spoljašnošću!
—  Budite spokojni, ja još nisam poznao nijednu ženu — odsekoh ja, okrenuvši se sad prvi put njemu.
—  Dragoceno priznanje, koje je samo moglo biti učtivije iskazano s obzirom na prisutne dame!
   Ali najedanput svi se okrenuše; svi počeše da traže šešire i pođoše da odlaze, — naravno ne zbog mene, nego što im je bilo vreme da idu; a mene obuze stid zbog toga što su svi ćutali prema meni. I ja skočih.
   —  Dopustite mi da se raspitam za vaše prezime: vi ste neprestano gledali u mene? — priđe mi iznenada učitelj s najpodlijim osmejkom.
—  Dolgoruki.
—  Knez Dolgoruki?
—  Ne, samo Dolgoruki, sin bivšega roba Makara Dolgorukog, i nezakoniti sin moga bivšega spahije gospodina Versilova. — Ne uznemiravajte se, gospodo: nisam to rekao zato da me odmah svi zagrlite i da svi zariknemo kao telad od razneženosti!
   Odjedanput odjeknu gromak i bezobziran smej tako da se dete, koje je bilo zaspalo iza vrata, probudilo i zapištalo. Drhtao sam od besa. Svi su se rukovali s Dergačevom i odlazili, ne obraćajući na mene nikakvu pažnju.
—  H ajdemo, — povuče me Kraft.
   Priđoh Dergačevu, rukovah se s njim iz sve snage i još mu nekoliko puta takođe iz sve snage prodrmah ruku.
—  Izvinite što vas je neprestano vređao Kudrjumov (onaj riđi), — reče mi Dergačev.
Otidoh za Kraftom. Nimalo se nisam stideo.

VI
 
Naravno, beskonačna je razlika između mene kakav sam sada, i mene kakav sam bio u to vreme.
   Produžujući da „se nimalo ne stidim“, još na stepenicama stignem Vasina, ostavivši Krafta kao ličnost drugostepene važnosti, i s najprirodnijim izgledom, kao da se ništa nije dogodilo, zapitam ga:
—  Čini mi se, molim vas, da vi poznajete moga oca, to jest, hoću da kažem Versilova?
   —  S njim lično baš se ne poznajem, — odmah odgovori Vasin (bez i najmanjega traga od one uvredljive utančane učtivosti koju imaju ljubazni ljudi kad govore s čovekom koji se maločas osramotio); — ali ga nešto malo poznajem: sretao sam ga u društvu i slušao kad govori.
   —  Kad ste ga slušali, onda ga naravno i poznajete, zato što ste vi — vi! Kako vi o njemu mislite? Izvinite što sam ubrzao s ovim pitanjem, ali mi je potrebno. Baš kako vi o njemu mislite, baš vaše mišljenje mi je neophodno potrebno.
   —  Mnogo me pitate. Meni izgleda da je taj čovek sposoban da sebi postavi ogromne zadatke i, možda, da ih i ispuni, — ali on ne daje nikome računa o svom radu.
   —  Tako je, sasvim tako, on je vrlo ponosit čovek! Ali da li je on čist čovek? Čujte, šta vi mislite o njegovom katoličanstvu? Uostalom, zaboravio sam da vi možda ne znate...
   Da nisam bio toliko uzbuđen, sigurno ga, razume se, ne bih saleteo s takvim pitanjima, i to čoveka s kojim nikada nisam govorio, nego o njemu samo čuo. Iznenađivalo me je da Vasin kao da nije ni primetio moju ludost.
   —  Čuo sam nešto i o tome, ali ne znam koliko u tome ima istine, — odgovori on spokojno i mirno kao i ranije.
—  Nema nimalo! To je laž o njemu! Zar vi istina mislite da on može da veruje u Boga?
   —  On je vrlo ponosit čovek, kao što ste maločas rekli, a mnogi vrlo ponositi ljudi vole da veruju u Boga, naročito oni koji malo preziru ostale.
   Mnogi jaki ljudi imaju, izgleda, neku prirodnu potrebu — da nađu koga bilo ili što bilo, čemu će se klanjati. Jakom čoveku često je teško da podnosi svoju snagu.
—  Čujte, to mora biti da je potpuno tačno! — viknuh ja opet, — samo, hteo bih da shvatim...
   —  Uzrok je jasan: oni izaberu Boga, da se ne bi klanjali ljudima; — razume se, ni sami ne znajući na koji se način to u njima događa; pokloniti se Bogu, to nije toliko poniženje. Među njima se javljaju verski fanatici, — tačnije rečeno, oni koji bi želeli da budu verski fanatici; ali oni samo svoju želju smatraju da je vera. Među takvim ljudima nalaze se vrlo često na kraju krajeva oni koji se razočaravaju O gospodinu Versilovu mislim da ima i izvanredno iskrene karakterne crte. I uopšte me je zainteresovao.
   —  Vasine! — uskliknuh ja, — vi ste me obradovali! Ne divim se vašem umu, nego se divim tome kako možete vi, toliko čist čovek i koji je toliko iznad mene, — kako možete da idete sa mnom i da govorite tako prosto i ljubazno kao da se ništa nije desilo!
Vasin se nasmešio.
—  Vi me preterano hvalite, a tamo se nije desilo ništa drugo sem to da vi odveć volite razvučene razgovore. Vi ste, verovatno, vrlo dugo pre toga ćutali.
   —  Tri godine sam ćutao, tri godine sam se spremao da govorim... Razume se, nisam vam mogao izgledati magarac zato što ste vi sami vrlo pametan čovek, mada je nemoguće ponašati se gluplje nego ja, ali ćete me zato smatrati podlacem?
—  Podlacem?
   —  Da, nesumnjivo! Recite, zar me u potaji ne prezirete zato što sam kazao da sam vanbračni sin Versilovljev... i što sam se pohvalio da sam sin spahijskoga sluge?
   —  Vi sebe preterano mučite. Ako nalazite da je glupo to što ste kazali, drugi put nemojte to više da činite: imate pred sobom još pedeset godina.
   —  O, ja znam da je potrebno da budem vrlo ćutljiv pred ljudima. Najgori od svih poroka je taj: vešati se ljudima o vrat; to sam im sâm maločas rekao, a evo se već i vama vešam! Ali ipak ima mala razlika, je l’ te? Ako ste shvatili tu razliku, ako ste bili sposobni da je shvatite, blagosiljaću taj trenutak.
Vasin se opet nasmešio.
—  H ajdete k meni ako hoćete, — reče. — Imam sada posla i zauzet sam, ali učinićete mi zadovoljstvo.
—  Po vašem licu zaključio sam maločas da ste vrlo tvrd i zatvoren čovek.
   —  To je, možda, potpuno tačno. Upoznao sam vašu sestru, L izavetu Makarovnu, prošle godine u L ugi... Kraft je zastao i, izgleda, čeka vas; on ide na drugu stranu.
   Snažno stisnem ruku Vasinu i pohitam do Krafta koji je neprestano išao ispred nas dok sam ja razgovarao s Vasinom. Ćuteći smo došli do njegovoga stana; još nisam hteo ni mogao da govorim s njim.
U Kraftovom karakteru najistaknutija crta bila je — nežnost.

GLAVA ČETVRTA
I
 
   Kraft je ranije imao nekakvu službu, ali je ujedno i pomagao pokojnom Andronikovu (uz nagradu) u vođenju raznih privatnih njegovih poslova kojima se ovaj stalno bavio pored svoje službe. Za mene je bilo važno to što je Kraftu, usled njegovih bliskih veza sa Andronikovim, moglo biti poznato mnogo što-šta od onoga što je mene toliko interesovalo. Ali sam saznao od Marije Ivanovne, žene Nikole Semjonovića, kod koga sam stanovao toliko godina dok sam išao u gimnaziju, i koja je bila Andronikova sestričina, pitomica i ljubimica, —  da je Kraftu čak „poručeno“ da mi nešto preda. Već sam ga čekao celoga meseca.
   On je imao mali stan od dve sobe, u kome je živeo savršeno sam, a sad, po svome povratku bio je čak i bez posluge. Kofer mu otvoren, ali stvari nisu bile raspremljene, nego su ležale po stolicama, a na stolu pred divanom bila je putna torba, ručni mali kofer, revolver, i drugo. Kad smo ušli, Kraft je bio vrlo zamišljen, kao da je na mene sasvim zaboravio; možda nije bio ni primetio da ja s njim uz put nisam razgovarao. On uze odmah da nešto traži, ali, pogledavši uzgred u ogledalo, zastade, te je čitav minut posmatrao svoje lice. ja sam, doduše, primetio tu čudnovatost (a docnije sam se svega i suviše sećao), ali sam bio utučen i zbunjen. Nisam mogao da se priberem. U jednom trenutku hteo sam da odmah odem, i tako da ostavim celu stvar za svagda. A i kakva je uopšte to briga? Dolazio sam u očajanje što traćim mnogo energije možda na nedostojne sitnice, i to jedino iz osetljivosti, dok pred sobom imam energičan zadatak. A, međutim, moja nesposobnost za ozbiljan posao očevidno se pokazala u onome što se dogodilo kod Dergačeva.
   — je l’ te, Krafte, hoćete li vi još koji put ići k njima? —  zapitah ga najedanput. On se polako okrenu k’ meni kao da me je rđavo razumeo. ja sedoh na stolicu.
   —  Oprostite im! — reče Kraft najedared. Meni se to, naravno, učinilo kao podsmevanje; ali kad sam ga bolje pogledao, spazio sam na njegovom licu takvu čudnovatu i čak retku prostodušnost, da je i mene samoga iznenadilo kako je on to tako ozbiljno mene zamolio da im „oprostim“. On uze stolicu i sede pored mene.
   —  I sâm znam da sam, možda, gomila častoljublja i više ništa, — otpočeh ja, — ali ne tražim izvinjenja.
—  Nemate ni od koga, — progovori on tiho i ozbiljno. Celo vreme je govorio tiho i vrlo sporo.
—  Mogu baš i ostati kriv u svojim očima... ja volim da sâm sebe optužujem... Izvinite, Krafte, što trtljam koješta. Recite, jeste li i vi član toga kruga ljudi? Eto to sam hteo da vas pitam.
—  Nisu oni ni gluplji od drugih ljudi, ni pametniji; oni su pametni kao i svi drugi.
—  Zar su svi pametni? — obratih se ja njemu nehotimično radoznalo.
   —  Svi bolji ljudi sad su pametni. Zdravo žive samo osrednji ljudi i ljudi bez talenta... Uostalom, sve to nema vrednosti.
   Dok je govorio, nekako je gledao u vazduh, počinjao rečenice i prekidao ih. Naročito me je poražavala neka tuga u njegovom glasu.
—  Da li je i Vasin s njima? Vasin je pametan, Vasin ima moralnu ideju! —rekoh ja.
   —  Moralnih ideja sada uopšte nema; najedanput se pokazalo da nema nijedne, i, što je glavno, izgleda da ih nikad nije ni bilo.
—  Zar ih ranije nije bilo?
—Bolje da to ostavimo,—progovori on očevidno zamoren.
Mene je dirnula njegova bolna ozbiljnost! Zastideh se svoga egoizma, hteo sam da uđem u njegov ton.
   —  Današnje vreme, — poče on sam, pošto je poćutao dva tri minuta, i sve gledajući nekuda u vazduh, — današnje vreme, to je vreme zlatne sredine i bezosećajnosti, ljubavi prema neznanju, lenosti, nesposobnosti za rad i želje da se sve nađe gotovo. Niko ne razmišlja; retko će ko da izradi za sebe ideju.
   —  Sad u Rusiji upropašćuju šume, iscrpljavaju njeno tlo, pretvaraju je u stepu i pripremaju je za Kalmike. Javi li se čovek s nadom i posadi li drvo, — svi ga ismevaju: „Zar ćeš ti doživeti plod od njega?“ S druge strane, oni koji žele dobro, raspravljaju o tome šta će biti kroz hiljadu godina. Ideja koja bi ohrabrivala, sasvim je propala. Svi kao da su na železničkoj stanici u čekaonici, i kao da sutra odlaze svi iz Rusije, svi žive tako da samo za njih još bude dovoljno...
—  Dopustite, Krafte, vi rekoste: „brinu se o tome šta će biti kroz hiljadu godina“. A zar vaše očajanje...
o udelu Rusije... zar ono nije takođe briga iste vrste?
—  To... to je najnasušnije pitanje koje postoji! — progovori on razdraženo i brzo ustade s mesta.
   —  Ah, da! ja sam i zaboravio! — reče on najedanput sa potpuno drukčijim glasom, gledajući me u nedoumici. — Zvao sam vas poslom, a međutim... Tako vam Boga, izvinite.
   Kao da se najedanput probudio iz sna, gotovo se zbunio. Zatim uze iz portfelja koji je ležao na stolu, jedno pismo i dade mi ga.
   —  Evo ovo sam imao da vam predam. To je dokument koji ima neku važnost, -— poče on s pažnjom i poslovno. Mene je još dugo posle toga, kad bih se setio, poražavala ta njegova sposobnost (u takvim za njega trenucima) da se s takvom srdačnom pažnjom unese u tuđu stvar, i da je tako spokojno i jasno izloži.
   —  Ovo pismo je od onoga Stolbjejeva, posle čije smrti je, zbog njegovoga zaveštanja, izbila varnica Versilovljeva s kneževima Sokoljskim. Ta stvar sad se rešava u sudu, i po svoj prilici rešiće se u korist Versilova; na njegovoj strani je zakon. Međutim, u ovom pismu, koje je privatno, a pisano pre dve godine, sâm zaveštalac izlaže svoju volju, ili, tačnije, želju, i to više u korist kneževa, nego u korist Versilova. U svakom slučaju, one tačke na koje se naslanjaju kneževi Sokoljski u svom osporavanju zaveštanja, dobijaju jaku podršku u ovom pismu. Versilovljevi protivnici mnogo bi dali za ovaj dokument, koji, uostalom, nema odlučne pravne važnosti. Aleksije Nikanorović (Andronikov), koji se bavio Versilovljevim poslovima, sačuvao je ovo pismo kod sebe, i, kratko vreme pre svoje smrti, predao mi ga je s molbom da ga „sačuvam“, — možda se bojao za svoje hartije pošto je predosećao da će umreti. Ne želim da sada sudim o namerama Aleksija Nikanorovića u ovoj stvari, i priznajem da sam se posle njegove smrti našao u nekoj teškoj nerešljivosti šta da radim s ovim dokumentom, naročito s obzirom na to što je blisko rešenje ove parnice u sudu. Ali Marija Ivanovna, kojoj je Aleksije Nikanorović, izgleda, vrlo mnogo poveravao u životu, izvela me je iz teškoće: napisala mi je pre tri nedelje odlučno pismo da predam ovaj dokument baš vama, i da je to, izgleda (njen izraz), saglasno i sa voljom Andronikova. I tako, evo vam taj dokument, a meni je vrlo milo što ga, najzad, mogu da predam.
   —  Čujte, — rekoh ja, zbunjen takvom neočekivanom novošću, — šta da ja sad radim s ovim pismom? Kako da postupim?
—  To zavisi od vaše volje.
   —  Nemoguće, ja sam vrlo vezan, vidite i sami! Versilov je toliko očekivao ovo nasleđe... i znate, on će propasti bez ove pomoći, — i sad odjedared iskrsava ovaj dokument!
—  On postoji samo ovde, u sobi.
—  Zaista? — pogledah ga ja pažljivo.
—  Ako vi sami ne znate kako da postupite, šta ja mogu da vam savetujem?
   —  Ali ne mogu ga predati ni knezu Sokoljskom: ubiću sve nade Versilovljeve i, sem toga, pred njim ću ispasti izdajica... S druge strane, ako predam Versilovu, oštetiću nevine ljude, a samog Versilova dovodim u bezilazan položaj: ili da se odrekne nasleđa, ili da izvrši krađu.
—  Vi preterano preuveličavate važnost ovoga dokumenta.
—  Recite mi samo: ima li ovaj dokument konačno rešavajući karakter?
   —  Ne, nema. ja nisam bogzna kakav pravnik. Advokat protivne strane, razume se, znao bi kako bi trebalo iskoristiti ovaj dokument, i izvukao bi iz njega svu korist; ali Aleksije Nikanorović je smatrao kao pouzdano da ovo pismo, ako bi se prijavilo, ne bi imalo veće pravne važnosti, tako da Versilov ipak ne bi izgubio parnicu. Više bi se moglo reći da ovaj dokument predstavlja, tako reći, stvar savesti...
   —  Pa to i jeste važnije od svega, — prekinem ja, — baš zbog toga će Versilov i biti u bezizlaznom položaju.
—  On može i da uništi ovaj dokument, i tada će, naprotiv, biti izbavljen od svake opasnosti.
   —Imate li vi naročitoga razloga da o njemu tako mislite, Krafte? Eto to bih hteo da znam: zato sam i došao kod vas!
—  Ja mislim da bi svak na njegovom mestu tako postupio.
—  Da li biste i vi tako postupili?
—  Ja ne dobijam nasleđa, i zato ne znam šta bih radio.
   —  E pa lepo, — rekoh ja, metnuvši pismo u džep. — Neka ova stvar bude za sada svršena. Krafte, čujte, Marija Ivanovna koja mi je, uveravam vas, mnogo stvari otkrila, rekla mi je da biste vi, i to samo vi mogli kazati istinu o onome što se dogodilo pre pola godine u Emsu između Versilova i Ahmakovih. Čekao sam vas kao sunce koje će sve u meni osvetliti. Vi ne znate moj položaj, Krafte. Molim vas da mi kažete celu istinu. H teo bih da znam to kakav je on čovek, a sad, Sad mi je to više potrebno nego ikad!
   —  Iznenađuje me da vam Marija Ivanovna to sama nije kazala; ona je o svemu tome mogla čuti od pokojnoga Andronikova i, razume se, ona je i čula, i zato možda zna bolje od mene.
   —  Andronikovu nije ta stvar bila jasna, baš tako mi je govorila Marija Ivanovna. Tu stvar, izgleda, niko ne može da razjasni. Tu bi se i sâm đavo zapleo. Ali ja znam da ste vi tada bili u Emsu...
—  Ne za celo vreme, ali što znam, reći ću rado, samo da li ćete biti zadovoljni?
II
 
Neću ovde iznositi od reči do reči kako mi je pripovedao, nego ću samo reći ukratko suštinu.
   Pre pola godine, Versilov, koji je preko staroga kneza Sokoljskog postao prijatelj kuće Ahmakovih (svi su se tada nalazili u inostranstvu u Emsu), načinio je silan utisak u prvom redu na samoga Ahmakova, đenerala, i još ne tako starog čoveka, koji je na kartama prokockao ceo bogati miraz svoje žene Katarine Nikolajevne za tri godine bračnoga života, i koga je od razuzdanog života već jedanput bila udarila kaplja. Od ovoga udara on se oporavljao u inostranstvu, a u Emsu se bavio zbog svoje kćeri iz prvoga braka. To je bila jedna bolešljiva devojka od sedamnaest godina, koja je patila od grudne bolesti i kažu da je bila vanredno lepa, ali zajedno s tim i beskrajno fantastična. Miraza nije imala; nadali su se, no običaju, da će dati stari knez. Katarina Nikolajevna bila je, kažu, dobra maćeha. Ali ova devojka se zbog nečega naročito privezala za Versilova. On je u to doba propovedao „nešto strasno“, kako se izrazio Kraft, neki novi život, „bio je u religioznom zanosu višega reda“, — kako su mi kazali da se o njemu čudno, i, može biti, podsmešljivo izrazio Andronikov. Palo je u oči da ga uskoro niko više nije trpeo. Đeneral ga se čak bojao; Kraft ne odriče potpuno glas da je Versilov uspeo da uveri bolesnoga muža da Katarina Nikolajevna nije ravnodušna prema mladome knezu Sokoljskom (koji je tada iz Emsa otputovao u Pariz). On mu to nije rekao otvoreno, nego „po svom običaju“ — izdaleka i pomoću raznih zaobilaznih nagoveštenja, u čemu je bio velik majstor“, izrazio se Kraft. Uopšte treba da kažem da ga je Kraft smatrao i želeo da smatra više jednom varalicom i rođenim intrigantom, nego čovekom istinski proniknutim nečim višim ili bar originalnim. ja sam već i bez Krafta znao da je Versilov u početku imao vrlo jak uticaj na Katarinu Nikolajevnu, i da je malo po malo došlo s njom do prekida. U čemu se sastojala cela ta igra, ni od Krafta nisam mogao saznati, ali svi su potvrđivali da se među njima obojima posle prijateljstva javila uzajamna mržnja. Zatim se desila jedna čudna stvar: bolešljiva pastorka Katarine Nikolajevne očevidno se zaljubila u Versilova: ili ju je nešto u njemu zasenulo, ili se zagrejala njegovim govorom, ili je bilo nešto što ja ne mogu da znam; ali je pouzdano da je Versilov jedno vreme gotovo cele dane provodio u društvu ove devojke. Stvar se svršila s tim što je devojka najedanput izjavila ocu da želi da se uda za Versilova. Da se to odista dogodilo, — to svi potvrđuju, i Kraft, i Andronikov, i Marija Ivanovna, i čak mi je jedanput o tome nešto rekla i Tatjana Pavlovna. Utvrđeno je i to da je Versilov ne samo želeo ovaj brak, nego čak i nastojavao da do njega dođe, i da je saglasnost ovih dvaju nejednorodnih bića, staroga čoveka sa mladom devojkom, bila obostrana. Ali otac se uplašio od ove namere; ukoliko se svakim danom sve više odbijao od Katarine Nikolajevne, on je počeo da gotovo obožava svoju kćer, naročito posle kaplje. Ali kao najogorčennji protivnik ovoga braka pojavila se sama Katarina Nikolajevna. Desilo se puno raznih tajnih, vrlo neprijatnih porodičnih sukoba, sporova, ogorčenja, jednom reči svakojakih gadosti. Otac je, najzad, počeo da popušta kad je video upornost svoje zaljubljene i od Versilova „fanatizovane“ kćeri — kako se izrazio Kraft. Ali Katarina Nikolajevna je produžila da se protivi i to sa neumoljivom mržnjom. I prvo tu sad nastaje nejasnost koju niko ne pominje. Ipak mogu da saopštim objašnjenje koje je dao Kraft na osnovu podataka, ali i to je samo nagađanje.
   Po njemu, Versilov je uspeo da, na svoj način, ulije vešto i sigurno u glavu mladoj devojci da Katarina Nikolajevna zato ne pristaje što je i sama u njega zaljubljena, i da ga već odavno muči ljubomorom, trči za njim, intrigira, da mu je već izjavila ljubav i da je sad gotova da ga i spali za to što on voli drugu; jednom reči, nešto slično. Najružnije je to što je on „nagovestio“ o tome i ocu, mužu „neverne“ žene, objasnivši da je knez bio samo izgovor. Razume se, u porodici je nastao pakao. Prema drugim varijantima, Katarina Nikolajevna je vrlo volela svoju pastorku, i sad, oklevetana pred njom, bila je u očajanju, da i ne govorim o njenom odnosu prema mužu. Ali uporedo s ovim ima još jedna varijanta, u koju na moju žalost potpuno veruje i Kraft, i u koju sam i ja sâm bio uveren (o svemu tome sam još ranije slušao). Tvrdili su (kažu da je Andronikov to čuo od same Katarine Nikolajevne) da je, naprotiv, Versilov još ranije, to jest pre nego što su počela osećanja mlade devojke, izjavio svoju ljubav Katarini Nikolajevnoj; da je ona koja je, istina, ranije bila njegov prijatelj, i njime se čak i oduševljavala, mada nije u njega imala poverenja, nego mu stalno protivrečila, — primila ovu Versilovljevu izjavu s velikom mržnjom, i strahovito ga ismejala. Oterala ga je formalno od sebe zato što ju je otvoreno zaprosio, stavljajući joj u izgled da će njenoga muža i po drugi put udariti kaplja. Zbog toga je Katarina Nikolajevna morala osetiti naročitu mržnju prema Versilovu kad je docnije saznala da on tako otvoreno traži ruku njene pastorke. Kad mi je to ispričala u Moskvi, Marija Ivanovna je verovala i u jednu i u drugu varijantu, to jest u obe zajedno: čak je tvrdila da se to moglo desiti zajedno, da je to neka vrsta la Naine dans l amour[10] uvređeni ljubavni ponos sa obe strane, itd, itd, jednom reči da je to jedan zapleten ljubavni roman, nedostojan iole ozbiljnog čoveka sa zdravim mozgom, i uz to pun podlosti. Ali Marija Ivanovna je bila i sama, još od detinjstva, puna romana koje je čitala i dan i noć, bez obzira na njen divni karakter. Na kraju krajeva ispoljilo se očevidno nevaljalstvo Versilovljevo, njegove laži i intrige, nešto crno i ružno, utoliko više što se cela stvar svršila odista tragično: jadna zaljubljena devojčica otrovala se, kažu, fosfornim žižicama; uostalom, ni danas ne znam da li je taj glas istinit; u svakom slučaju starali su se da ga suzbiju svim silama. Devojka je bolovala svega dve nedelje i umrla. Žižice su na taj način ostale pod sumnjom, ali Kraft je i u njih bio čvrsto uveren. Zatim je brzo umro i devojčin otac, kažu od tuge koja je izazvala ponovan udar kaplje, iako tek posle tri meseca. Ali posle pogreba devojčinog, mladi knez Sokoljski koji se vratio iz Pariza u Ems, opalio je Versilovu šamar javno u parku, a ovaj nije hteo da ga pozove na dvoboj; naprotiv, idućega dana pojavio se na šetalištu kao da se ništa nije ni dogodilo. Zato su ga svi napustili; u Petrogradu takođe. Prijateljstva koja je Versilov produžio, bila su u sasvim drugom krugu. U boljem društvu svi su ga osuđivali, mada je, uostalom, malo ko i znao sve pojedinosti; znali su samo nešto o romantičnoj smrti mlade devojke i za šamar. Više podataka imala su samo dva tri lica; više od svih znao je pokojni
Andronikov koji je odavno imao poslovne odnose s Ahmakovima, a naročito s Katarinom
Nikolajevnom, po jednoj stvari. Ali je on sve te tajne krio čak i od svoje porodice, a otkrio je samo nešto Kraftu i Mariji Ivanovnoj, pa i to zato što je morao.
   — Glavna je stvar tu sad jedan dokument, — završio je Kraft, — od koga se neobično mnogo boji gospođa Ahmakov.
A evo šta mi je saopštio i o tome:
   Katarina Nikolajevna bila je nesmotrena, te je, kad je stari knez, njen otac, u inostranstvu počeo da se oporavlja od svoga napada, napisala Andronikovu u najvećoj tajnosti (Katarina Nikolajevna imala je u njega puno poverenje) jedno pismo koje ju vanredno kompromituje. U to vreme, kad je počeo da se oporavlja, knez je odista, kažu, počeo da dobija sklonost da troši novac, da ga gotovo baca kroz prozor: u inostranstvu je počeo da kupuje potpuno nepotrebne, ali skupe stvari, slike, vaze — da poklanja velike sume na Bog zna kakve tamošnje razne ustanove; od jednog Rusa svetskoga raspikuće umalo što nije slepo kupio za ogromnu sumu jedno upropašćeno i dugom opterećeno imanje; najzad, počeo je odista i da mašta o ženidbi. Videvši sve to, Katarina Ivanovna, ne napuštajući oca za sve vreme njegove bolesti, zapitala je tada Andronikova, kao pravnika i staroga prijatelja: „da li je moguće po zakonu staviti kneza pod tutorstvo ili ga proglasiti pravno nesposobnim; ako može, onda na koji bi se to način moglo učiniti najudobnije, bez skandala, da niko ne bi mogao da se žali, i da se pri tome poštede osećanja njenoga oca, itd, itd.“ Andronikov kažu da ju je tada odvratio od, toga koraka; a docnije, kad je knez potpuno ozdravio, nije ni bila potreba vraćati se na tu misao; ali pismo je ostalo kod Andronikova. On umire; Katarina Nikolajevna se seća toga pisma: ako bi se ono pronašlo u hartijama pokojnikovim i došlo u ruke staroga kneza, on bi je nesumnjivo oterao na svagda, lišio bi je nasleđa i ne bi joj dao ni kopejke za života. Misao da njegova rođena kći ne veruje u njegovu pamet i da je čak htela da ga proglasi za poludela, pretvorila bi ovo jagnje od čoveka u zver. Ona pak, čim je obudovila, ostala je no milosti kockara muža potpuno bez sredstava, te je računala jedino na oca: ona se potpuno nadala od njega novom mirazu, isto toliko bogatom kao što je bio prvi.
   Kraft je o sudbini ovoga pisma znao vrlo malo, ali je primetio da Andronikov „nikad nije cepao potrebne hartije“, i da je, sem toga, mada je bio čovek širokoga uma, bio i „široke savesti“. (Mene je iznenadilo to vrlo bezobzirno mišljenje Kraftovo, koji je baš voleo i uvažavao Andronikova). Kraft je ipak imao uverenje da je ovaj kompromitirajući dokument dospeo u Versilovljeve ruke zbog njegovoga prijateljstva sa udovicom i kćerima Andronikova; bilo se već znalo za to da su one odmah i vrlo uslužno predale Versilovu sve hartije koje je pokojnik ostavio. On je znao i to da je i Katarini Nikolajevnoj poznato da se pismo nalazi u Versilova i da se ona toga i plaši, jer misli da će Versilov odmah otići s pismom starom knezu, — i da je, čim se vratila iz inostranstva, već tražila to pismo u Petrogradu, bila kod Andronikovih, i da ga sad neprestano traži, jer još ipak ima nade da pismo možda i nije u Versilova, i, najzad, da je i u Moskvu išla jedino u tom cilju, i zamolila Mariju Ivanovnu da potraži pismo među onim hartijama koje su ostale kod nje. O postojanju Marije Ivanovne i o njenim odnosima prema pokojnome Andronikovu ona je saznala tek nedavno, po svom povratku u Petrograd.
—  Vi mislite da ga ona nije našla kod Marije Ivanovne? — zapitam ja, imajući međutim svoju misao.
—  Ako Marija Ivanovna nije otkrila ništa čak ni vama, znači da možda ni ona nema ništa.
—  Znači da vi mislite da je dokument u Versilova?
   —  Najverovatnije je da će biti tako. Uostalom ne znam, sve može biti, — promrmlja on očevidno zamoren.
   Prestao sam da raspitujem, a i našto? Sve što je glavno za mene, objasnilo se, usprkos one nedostojne tamne tačke; sve čega sam se plašio — potvrdilo se.
—  Sve je ovo kao bunilo i san, — rekoh ja vrlo rastužen i uzeh šešir.
   —  Vi vrlo volite toga čoveka? — zapita Kraft sa očevidnim i velikim saučešćem koje sam pročitao na njegovom licu u tom trenutku.
   —  Tako sam i predosećao, — rekoh ja, — da od vas ipak neću saznati sve potpuno. Ostaje jedina nada na Ahmakovu. U nju sam se i uzdao. Možda ću ići njoj, a možda i neću.
Kraft me pogleda u nedoumici.
—  Zbogom, Krafte! Zašto se nametati ljudima koji vas neće? Zar nije bolje sve prekinuti — a?
—  A posle kuda? — zapita on nekako surovo i gledajući u zemlju.
—  U sebe, u sebe! Sve prekinuti i povući se u sebe!
—  U Ameriku?
—  Kakvu Ameriku! U sebe, samo u sebe! Eto u tome je cela „moja ideja“, Krafte! —rekoh ja svečano.
On me pogleda nekako radoznalo.
—  A vi imate to mesto: „u sebe?“
   —  Imam. Do viđenja, Krafte! H vala vam, i izvinite što sam vas uznemirio. Da sam na vašem mestu, kad bih ja Rusiju shvatao tako kao vi, sve bih poslao do đavola: idite kuda znate, intrigirajte, koljite se — šta me se to tiče.
—  Ostanite još, —reče on najedanput prateći me već do vrata.
   Ja se malo iznenadih, vratih se i opet sedoh. Kraft sede prema meni. Smešili smo se jedno na drugo — sve to vidim kao da se sada događa. Vrlo dobro se sećam da me je on malo iznenađivao.
—  Vi mi se dopadate, Krafte, zato što ste tako ljubazni, —  rekoh ja odjednom.
—  Istina?
   —  To je zato što ja sâm retko umem da budem ljubazan, mada bih želeo da to umem... Uostalom, možda je i bolje što ljudi vređaju: bar vas spasavaju od nevolje da ih volite.
—  Koji deo dana vi najviše volite? — zapita me on, očevidno ne slušajući šta govorim.
—  Koji deo dana? Ne znam. Ne volim zalazak sunca.
—  Istina? — reče on nekako čudno radoznalo, ali se tada odmah opet zamisli.
—  Vi opet nekud putujete?
—  Da... putujem.
—  Uskoro?
—  Uskoro.
   —  Zar je odista za putovanje do Vilna potreban revolver? —  zapitah ja potpuno bez ikakve zadnje misli: misli uopšte nije bilo. Tako sam zapitao samo zato što sam spazio revolver, a mučio sam se o čemu da govorim.
On se okrenu i pogleda na revolver ukočeno.
—  Nije potreban, ali ga nosim tako, po navici.
   —  Kad bih imao revolver, sakrio bih ga negde pod ključem. Znate, Bože moj, može čovek da padne u iskušenje. ja možda ne verujem nimalo u epidemiju samoubistava, ali kad vam to neprestano štrči pred očima — ima trenutaka kad može čovek da padne u iskušenje.
—  Nemojte da govorite o tome, — reče on i ujedanput ustade sa stolice.
   —  Ne govorim ja o sebi, — dodadoh ja, takođe ustajući: — meni neće biti potreban revolver. Dajte mi i tri života, — pa će mi biti malo.
—  Živite! — izusti on kao da mu se otelo.
   On se rasejano nasmeši i, čudnovato, pravo pođe u predsoblje, prosto me izvodeći iz kuće sam, razume se ne primećujući šta čini.
—  Želim vam svaku sreću, Krafte, — rekoh ja na izlasku na stepenice.
—  Da Bog da! — odgovori on čvrsto.
—  Do viđenja!
—  I to da Bog da!
Još se sećam njegovog poslednjeg pogleda na mene. 
III
 
   To je, dakle, bio čovek za kojim je toliko godina kucalo moje srce! I šta sam očekivao od Krafta, kakva su to imala da budu nova saopštenja?
   Kad iziđoh od Krafta, osetih silnu glad; već je nastajalo veče, a još nisam bio ručao. Stoga uđem, na Velikom prospektu na Petrogradskoj strani, u jednu malu gostionicu, s tim da potrošim jedno dvadeset, a najviše dvadeset pet kopejaka — više tada nipošto sebi ne bih dopustio. Uzeo sam supu i, sećam se, pošto sam je pojeo, seo sam pored prozora i gledao; u lokalu je bilo dosta sveta, osećalo se na pregorelo maslo, stare salfete i duvan. Bilo je odvratno. Nad mojom glavom udarao je kljunom o dno ovoga kaveza ćutljiv slavuj, mračan i zamišljen. U susednoj sobi za bilijar čula se larma, ali ja sam sedeo i mislio. Zalazak sunca (zašto li se Kraft začudio što ja ne volim zalazak sunca?) izazvao je u meni neka nova i neočekivana osećanja, potpuno nesaglasna sa mestom. Sve mi se pojavljivao tihi pogled moje majke, njene slatke oči koje me evo već mesec dana tako bojažljivo gledaju. U poslednje vreme bio sam vrlo grub u kući, najviše prema njoj: želeo sam da budem grub prema Versilovu, ali nisam smeo, te sam po svom podlom običaju mučio nju. Čak sam je sasvim zaplašio: ona me je često takvim molbenim pogledom posmatrala kad bi ušao Andreja Petrović, jer se bojala da s moje strane ne bude ispada... Vrlo čudno je bilo to što sam sad, u gostionici, prvi put poredio fakt da mi Versilov govori ti, a ona — vi. Tome sam se čudio i ranije, i ne u njenu korist, ali sam to sad naročito uporedio — i druge čudne misli su mi jedna za drugom prolazile kroz glavu. Dugo sam odsedao u mestu, sve dok nije pao potpun mrak. Mislio sam i o sestri...
   Ovo je za mene odlučan čas. Trebalo je da se rešim po svaku cenu. Zar sam odista nesposoban da se rešim? Šta je to teško da prekinem, kad i oni sami mene neće? A majka i sestra? Ali njih neću ni u kom slučaju napustiti; — ma kako da se obrne stvar.
   To je istina da je pojava ovoga čoveka u mom životu, to jest njegova pojava na jedan tren još u prvom mom detinjstvu, bila za mene onaj fatalni udar kojim je počelo moje buđenje svesti. Da ga nisam tada sreo, — moja pamet, moj sklad misli, moja sudbina po svoj prilici bi bili drukčiji, bez obzira čak i na moj unapred sudbinom mi određeni karakter koji svakako ne bih mogao izbeći.
   I sad je sve jasnije da je ovaj čovek samo plod moje mašte, mašte iz doba detinjstva. ja sam ga sâm takvim izmislio, a u stvari je on drukčiji, mnogo niži nego u mojoj fantaziji. ja sam došao čistom, čoveku, a ne ovome. I zašto sam se u njega zaljubio, jedanput zauvek, onoga kratkoga trenutka kad sam ga video dok sam još bio dete? Ovo „zauvek“ treba da iščezne. Jedanput ću, ako bude bilo mesta, opisati ovaj naš prvi susret: to je potpuno prazna anegdota iz koje baš ništa ne izlazi. Ali u meni je narasla čitava piramida. Počeo sam tu piramidu još pod dečjim pokrivačem kad sam, legavši da spavam, mogao plakati i maštati — o čemu? — to ni sâm ne znam. O tome što su me ostavili? O tome što me muče? Ali su me mučili samo malo, svega dve godine, u pansionu kod Tušara u koji me je on tada, gurnuo i otputovao za svagda. Docnije me niko nije mučio; naprotiv, čak sam ja gordo gledao na školske drugove. I ne mogu da podnosim tu siročad bez roditelja koja sebe oplakuje! Ništa nije mrže nego kad siročad, vanbračno rođena deca, svi ti odbačeni i uopšte sav taj gad prema kojima nemam nimalo saučešća, najedanput svečano počnu pred publikom da se dižu i da žalostivno, ali neodoljivo, kukaju: „Vidite li kako su s nama postupali!“ ja bih izbio tu siročad. Jer u tom celom odvratnom izmetu nema nikoga da shvati da mu je deset puta plemenitije da ćuti, a ne da jauče i da se ponižava da kuka. A kad si se ponizio, neka ti, sine ljubavi, tako i bude. Eto tako ja o tome mislim.
   Ali nije to smešno što sam ja maštao ranije „pod pokrivačem“, nego to što sam došao i ovamo zbog njega, opet zbog ovoga izmišljenoga čoveka, i gotovo zaboravio na moj glavni cil>. Došao sam da mu pomognem da obori klevetu, da smoždi neprijatelje. Taj dokument o kome je govorio Kraft, to pismo ove žene Andronikovu kojeg se ona toliko plaši, koje može da uništi njenu sudbinu i da je baci u siromašvto, a za koje ona misli da se nalazi kod Versilova, — to pismo nije imao Versilov, nego je bilo u mene zašiveno u džepu sa strane! sâm sam ga zašio, i niko više na svetu nije ništa znao o tome. To što je romantična Marija Ivanovna, u koje se dokument nalazio „na čuvanju“, našla za potrebno da ga preda meni i nikom drugom, to je bilo samo njeno shvatanje i njena volja, što ne moram da objašnjavam, mada ću to možda jedanput i učiniti; ali tako neočekivano naoružan, nisam mogao da odolim iskušenju da se pojavim u Petrogradu. Naravno, hteo sam da pomognem tome čoveku samo tajno, ne drukčije, ne ističući se i ne padajući u vatru, ne očekujući ni njegove pohvale ni njegove zagrljaje. I nikad, nikad se ne bih ponizio da mu što prebacim! Zar je on štogod kriv što sam se ja u njega zaljubio i od njega načinio fantastičan ideal? Možda ga uopšte i nisam voleo! Njegova originalna pamet, njegov interesantan karakter, nekoliko onih njegovih intriga i doživljaja, i to što je kod njega bila moja majka — sve to, izgleda, nije više moglo biti dovoljno da me zadrži; dovoljno bi bilo i to što je moja izmaštana ljutnja razbijena i što ga, možda, već više ne mogu voleti. Prema tome, šta me je još zadržavalo, u šta sam se upleo? — to je pitanje. Iz svega je izlazilo da sam glup samo ja, i niko drugi.
   Ali kad tražim čestitost od drugih ljudi, biću čestit i Ja: moram priznati da zašiveni u mom džepu dokument nije u mene budio jedino strasnu želju da poletim u pomoć Versilovu. sad mi je to i suviše jasno, a i tada sam već crveneo pri toj pomisli. Meni se priviđala žena, gordo biće višega sveta, s kojom ću se susresti lice u lice; ona će me prezirati, smejaće mi se kao kakvom mišu, a neće ni slutiti da sam gospodar njene sudbine. Ova misao zanosila me je još u Moskvi, a naročito u vagonu kad sam putovao ovamo; to sam već jedanput ranije priznao. Da, mrzeo sam ovu ženu, ali već sam je voleo kao moju žrtvu, i sve je to istina, i sve je tako odista. Ali to je bilo ujedno i tako detinjasto, da takvo što ni od čoveka kao što sam ja, nisam očekivao. ja opisujem svoja tadašnja osećanja, to jest ono što mi je tada prolazilo kroz glavu dok sam sedeo u gostionici ispod slavuja i kad sam se rešavao da još toga večera raskinem s njima neminovno. Pomisao na jutrošnji susret s ovom ženom zalila je odjednom crvenilom stida moje lice. Sraman susret! Sraman i glup utisak koji je — što je glavno — bolji dokaz nego ma šta drugo koliko sam nesposoban da išta izvedem. Ili je bio samo dokaz, tako sam mislio tada, — da nisam kadar da se oduprem čak ni najglupljim mamcima, a ovamo sam maločas rekao Kraftu da imam „svoje mesto“, da imam svoj posao, i kad bih imao tri života, da bi mi i to bilo malo. To sam rekao gordo. Što sam odgurnuo moju ideju i upleo se u Versilovljeve poslove — to bi se još moglo kako tako objasniti; ali što skačem kao uplašen zec s jedne strane na drugu, i što se zadržavam na svakoj sitnici, za to je samo moja glupost kriva. Šta me je teralo da idem kod Dergačeva i da ispadam sa svojim glupostima, kad već odavno za sebe znam da ne umem da kažem ništa pametno ni mudro, i da je za mene najbolje da ćutim? I mora da dođe neki Vasin da me urazumljava time kako imam pred sobom još „pedeset godina života“ i da prema tome ne treba ni zbog čega da se žalostim. Priznajem da je njegova napomena divna, i ona čini čast njegovoj neospornoj pameti; divna je već usled toga što je vrlo prosta, a sve što je vrlo prosto shvata se tek na kraju, pošto je čovek oprobao sve što je nerazumljivije ili gluplje; no za taj argument znao sam i pre Vasina; tu misao sam nosio još pre tri godine; i ne samo to, nego u osnovu te misli je delimično i „moja ideja“. — Eto šta sam sve mislio tada u gostionici.
   Imao sam ružno osećanje kad sam, umoran od hoda i od misli, stigao uveče oko osam časova u Semjonovski polk. Već je bio sasvim mrak i vreme se bilo promenilo; bilo je suvo, ali se podigao onaj neprijatni petrogradski vetar i počeo da me oštro bije u leđa, i da raznosi uokrug prašinu i pesak. Koliko natmurenih lica maloga sveta koji se vraćao žurno u svoj kutak s posla i iz fabrika! Svaki ima svoju namrgođenu brigu na licu, a nijedan u celoj toj gomili nema, možda, opštu misao koja bi sve ujedinjavala! Kraft ima pravo: svak na svoju stranu. Sreo sam jednoga maloga dečka, tako maloga da me je čudilo kako je mogao u to doba naći se sâm na ulici; očevidno je zalutao; jedna žena je zastala za trenutak da ga sasluša, ali ništa nije razumela, odmahnula je rukama i otišla dalje, ostavivši ga samog u mraku. ja mu priđem, ali on se, ko zna zašto, uplaši od mene i pobegne dalje. Kad sam se približio kući, rešio sam se da više nikada ne idem Vasinu. Penjući se uza stepenice zaželeo sam vrlo da kod kuće zateknem samo naše, bez Versilova, da bih mogao pre njegova dolaska reći koju dobru reč svojoj majci ili mojoj dragoj sestri, kojoj celoga meseca nisam rekao gotovo nijedne reči. Tako se i dogodilo: on nije bio kod kuće...
   Povodom toga što u ove svoje „Beleške“ uvodim ovo „novo lice“ na scenu (to jest, ja govorim o Versilovu), ukratko ću saopštiti njegov životopis, koji je uostalom beznačajan. Činim to zato da bi čitalac sve mogao bolje razumeti, i zato što ne predviđam gde bih mogao da uturim taj životopis u daljem toku pričanja.
   Učio je univerzitet, ali je stupio u gardu u konjički puk. Oženio se Fanariotovom i dao ostavku na službu. Otputovao je u inostranstvo i, kad se vratio, živeo je u Moskvi veselim svetskim životom. Posle ženine smrti došao je u selo; tu se desila epizoda s mojom majkom. Docnije je dugo živeo negde na jugu. Za vreme rata s Evropom opet je stupio u vojsku, ali na Krimu nije bio, i celo vreme nije bio u ratu. Kad se svršio rat, dao je ostavku, otputovao je u inostranstvo i to s mojom majkom, koju je, ipak, ostavio u Kenigsbergu. Sirotica pričala je često sa užasom i sve vrteći glavom, kako je provela tada čitavo pola godine, sama samcita, s malom ćerčicom, ne znajući jezika, kao izgubljena u šumi, a na kraju i bez novca. Tada je za njom doputovala Tatjana Pavlovna i odvela je nazad, nekuda u Nižegorodsku guberniju. Potom je Versilov stupio u službu kao pomiritelni sudija prvoga stepena i, kažu, vrlo dobro vršio svoj posao; ali je uskoro napustio ovaj položaj, i počeo u Petrogradu da se bavi advokaturom po privatnim građanskim sporovima. Andronikov je uvek visoko cenio njegove sposobnosti, vrlo ga je uvažavao, i govorio jedino da ne razume njegov karakter. Zatim je Versilov i ovo napustio, i opet otputovao u inostranstvo, i to na duže vreme, na nekoliko godina. posle su počele naročito bliske veze sa starim knezom Sokoljskim. Za celo to vreme njegova novčana, sredstva izmenila su se dva-tri puta radikalno: čas je pao u potpuno siromaštvo, čas je opet postao bogat čovek i izdizao se.
   Sad ću se, uostalom, pošto sam svoje beleške doveo baš do ove tačke, rešiti da izložim i „moju ideju“. Opisaću je rečima, prvi putotkako se rodila. Rešavam se daje, tako reći, otkrijem čitaocu, i to opet radi jasnosti daljega izlaganja.
   Jer ne samo čitalac, nego i ja sam, koji ovo pišem, počinjem da se gubim u teškoći objašnjavanja mojih postupaka, zato što nisam objasnio šta me je navelo i navuklo na njih. Zbog te „figure prećutkivanja“ upao sam, usled moje neumešnosti, u one „krasote“ romanopisaca kojima sam se gore smejao. Ulazeći tako reći kroz vrata u moj petrogradski roman sa svima mojim stidnim doživljajima u njemu, nalazim da je ovaj uvod neophodno potreban. Ali nisu me „krasote“ dovele u iskušenje da do sada ćutim, nego i suština stvari, to jest teškoća stvari; čak i sad, kad je već sve prošlo što je bilo, osećam neodoljivu teškoću da; izložim tu „misao“. Sem toga, bez sumnje sam dužan da je iznesem u njenom tadašnjem obliku, to jest kako se ona složila u mojim mislima u to doba, a ne kakva je ona sada, a to je već jedna nova teškoća. Mnoge stvari gotovo je nemoguće prepričati. Naročito te ideje koje su od svih prostije, od svih jasnije, — baš njih je teško shvatiti. Da je Kolumbo pre otkrića Amerike stao da izlaže svoju ideju drugim ljudima, uveren sam da ga užasno dugo ne bi shvatili. Pa nisu ga ni shvatili. Kad to kažem, nipošto ne mislim da sebe poredim s Kolumbom, a ako ko bude to zaključio, neka se sâm stidi, i toliko.
GLAVA PETA
I
 
Moja ideja je — da postanem Rotšild. Pozivam čitaoca da bude miran i ozbiljan.
   Ponavljam: moja ideja je — da postanem Rotšild, da postanem isto toliko bogat kao Rotšild; ne samo bogat, nego bogat baš kao Rotšild. Zašto, zbog čega, kakve imam ciljeve — o tome biće reči docnije. Odmah ću samo reći to da je postizanje moga upornost i istrajnost.
Stvar je vrlo prosta, cela je tajna u dve reči: upornost i istrajnost.
   — Čuli smo mi već to, — reći će mi ko, —to nije nikakva novina. Svaki fater u Nemačkoj govori to neprestano svojoj deci, a, međutim, vaš Rotšild (to jest pokojni Džems Rotšild iz Pariza, ja o njemu govorim) bio je i ostao jedan, a fatera ima milionima.
Ja bih na to odgovorio:
   — Vi tvrdite da ste to već čuli, a međutim niste čuli ništa. Istina, u jednom i vi imate pravo: rekao sam da je ta stvar „vrlo prosta“, ali sam zaboravio da dodam da je i vrlo teška. Sve religije i svi morali u svetu svode se na jedno: „Treba voleti vrlinu i kloniti se poroka“. Ima li, izgleda, išta prostije? Ali deder učinite što bilo po pravilima ma koje vrline i napustite ma koji vaš porok, poprobajte — a? Tako je i ovde.
   Eto zato bezbrojni vaši fateri u toku bezbrojnih vekova mogu ponavljati ove dve čudne reči iz kojih je sastavljena cela tajna, a, međutim, Rotšild će ostati jedan jedini. Znači da to nije to, i da fateri ne ponavljaju tu misao.
   O upornosti i istrajnosti su bez sumnje slušali i oni: ali za postizanje moga cilja nisu potrebne faterska upornost i faterska istrajnost.
   Već samo to da je neko fater, — ne govorim jedino o Nemcima, — da ima porodicu, i da živi kao ostali svet, da ima rashode kao ostali, obaveze kao ostali — pa već ne može postati Rotšild, nego će postati samo srednji čovek. Odveć jasno shvatam da kad postanem Rotšild, ili već samo time što sam poželeo da to postanem, ali ne faterski nego istinski, — već tim samim izlazim iz društva.
   Pre nekoliko godina pročitao sam u novinama da je na Volgi na jednom parobrodu umro jedan siromašak koji je išao u ritama i prosio milostinju, čovek svima tamo dobro poznat. U njega su, posle njegove smrti, našli zašiveno u njegove dronjke oko tri hiljade banknota. Nedavno sam opet čitao o jednome prosjaku plemiću koji je išao po gostionicama i pružao ruku za milostinju. Uhapsili su ga, i u njega našli oko pet hiljada rubalja. Odatle se izvode dva zaključka: prvi, da upornost u sabiranju, čak ako su samo i kopejke, daje na kraju ogromne rezultate (vreme tu ne znači ništa), i drugi — da i najnelukaviji oblik zarađivanja, ali samo ako je istrajan — obezbeđuje uspeh matematički.
   Međutim ima, možda, i vrlo mnogo ljudi, poštovanih, pametnih i trezvenih, koji (koliko god se trudili) nemaju ni tri, ni pet hiljada rubalja, a koji bi baš užasno želeli da ih imaju. Zašto je to tako? Odgovor je jasan: zato što nijedan od njih, bez obzira na sve njihovo htenje, ipak, ne želi, neće do toga stepena, da, na primer, ako nikako drukčije ne može da zaradi, postane čak i prosjak; i nije do toga stepena uporan da, već kad postane prosjak, ne potroši prve zarađene kopejke na izlišne zalogaje svoje ili svoje porodice. Međutim, pri takvom načinu štednje, to jest pri prosjačenju, potrebno je hraniti se, da bi čovek mogao zaštedeti novac, samo hlebom sa solju i ničim više; bar ja tako mislim. Tako su po svoj prilici radila i pomenuta dva prosjaka, to jest jeli samo hleba, a spavali pod otvorenim nebom. Sumnje nema, oni nisu imali nameru da postanu Rotšildi: to su bili prosto H arpagoni ili Pljuškini u najčistijem obliku, i ništa više; ali i pri svesnom bogaćenju u savršeno drugom obliku, no s ciljem da čovek postane Rotšild, — potrebno je ne manje htenja i silne volje, nego što su je imala ova dva prosjaka. Fater ne iskazuje takvu silnu volju. Na svetu su vrlo različne sile i snage, snaga volje i htenja naročito. Postoji temperatura na kojoj vri voda i postoji temperatura na kojoj se zažari železo.
   Ovo je isto kao i manastir, isto kao i asketski podvizi. To je osećanje, a nije ideja. Zašto? Zbog čega? Zar je to moralno i zar nije čudovišno ići u prosjačkom odelu i jesti crn hleb celoga života, a nositi uza se toliki novac? O tim pitanjima docnije, a sada govorimo samo o mogućnosti postizanja cilja.
   Kad sam smislio „moju ideju“ (a ona je sva u zažarenom stanju), — pokušao sam da sebe oprobam: da li sam sposoban za manastir i za asketstvo. U tom cilju hranio sam se celoga prvoga meseca samo hlebom i vodom. Crnoga hleba nisam trošio dnevno više od dve i po funte. Da bih mogao ovo da izvedem, morao sam da obmanjujem dobroga Nikolu Semjonovića i Mariju Ivanovnu koja mi je dobra želela. Tražio sam, pored sve njene ljutnje i pored izvesne nedoumice finoga Nikole Semjonovića, da mi se ručak donosi u moju sobu. Tamo sam ga prosto bacao: supu sam prosipao kroz prozor u koprivu ili na koje drugo mesto, goveđinu ili davao kroz prozor psu, ili zavijao u hartiju, trpao u džep i docnije iznosio napolje, i tako sve ostalo. Ali pošto su hleba za ručak davali mnogo manje od dve i po funte, to sam krišom kupovao hleb sam. Taj sam mesec izdržao, samo sam možda malo pokvario stomak; ali idućega meseca dodao sam uz hleb i supu, a ujutru i uveče po šolju čaja—i uveravam vas da sam tako proveo godinu dana u savršenom zdravlju i zadovoljstvu, a duhovno — kao u pijanstvu i neprekidnom tajnom ushićenju. Ne samo nisam žalio što ne jedem, nego sam uživao. Na kraju godine pošto sam se uverio da sam u stanju da održim koji bilo post, počeo sam da jedem kao i ostali, i prešao da ručam s njima zajedno. Ali se nisam zadovoljio s ovom probom, nego sam načinio još jednu: na moj džeparac, sem za izdržavanje koje se plaćalo Nikoli Semjonoviću, davali su mi svakoga meseca po pet rubalja. ja sam se rešio da od njih trošim samo polovinu. Ovo je bila vrlo teška proba, ali posle dve godine, kad sam došao u Petrograd, imao sam u džepu, sem ostalih para, sedamdeset rubalja: koje sam zaštedeo od ovoga džeparca. Rezultat ova dva pokušaja za mene je bio ogroman: uvideo sam pouzdano da mogu toliko hteti da stignem svome cilju, i u tom je, ponavljam, cela „moja ideja“, a ostalo — sve su sitnice.
II
 
Ipak, da razgledamo i sitnice.
   Opisao sam moja dva opita; u Petrogradu, kao što je već poznato, načinio sam i treći — išao sam na rasprodaju i, jednim udarcem, zaradio sam sedam rubalja i dvadeset pet kopejaka. Naravno, to nije bila ozbiljna roba, nego samo — igra, zabava: hteo sam od budućnosti da ukradem jedan trenutak i da okusim kako ću ja to ići i raditi. I uopšte ozbiljan prilazak poslu odložio sam još od početka u Moskvi do vremena kad budem bio potpuno slobodan; bilo mi je savršeno jasno da mi je, naprimer, prvo potrebno da svršim gimnaziju. (Universitet sam, kako se već zna, žrtvovao). Neosporno, dolazio sam u Petrograd s prikrivenim gnevom: tek što sam svršio gimnaziju i prvi put postao slobodan, najedanput uvideh da će me Versilovljeva stvar ponovo odvući od prilaska svome delu na neodređeno vreme! Ali mada sam bio ljut, ipak sam putovao potpuno spokojan za moj cilj.
   Istina, nisam imao nikakva iskustva; ipak sam tri godine razmišljao, i zbog toga ne mogu imati nikakve sumnje. H iljadu puta sam zamislio sliku kako ću otpočeti: nađem se najedanput u jednoj od naših dveju glavnih varoši (za početak izabrao sam naše glavne varoši, i baš Petrograd kome sam, po nekom razlogu, dao prvenstvo), i kao pao s neba, ali potpuno slobodan, ni od koga nezavisan, zdrav, i imam zašteđenih u džepu sto rubalja kao prvi početni obrtni kapital. Nemoguće je početi bez sto rubalja, jer bi inače prvi period uspeha odveć dugo trajao. Pored sto rubalja imao sam, kao što je već poznato, hrabrost, upornost, istrajnost, potpunu usamljenost, i tajnu. Usamljenost — to je glavno: užasno sam mrzeo do poslednjeg trenutka druženje i opštenje s ljudima; uopšte govoreći, radi otpočinjanja „ideje“ postavio sam kao uslov sine qua non[11] da budem sam. L jude sam teško podnosio, i bio bih nespokojan u duši, a nespokojstvo bi škodilo cilju. I uopšte do sada celoga moga života u svem mom maštanju o tome kako ću opštiti sa ljudima — uvek je sve bilo vrlo pametno; ali čim bih prešao na delo — uvek je ispadalo vrlo glupo. I priznajem to s negodovanjem i iskreno, uvek sam sebe sâm izdavao rečima i prenagljenošću, i zbog toga sam se rešio da izbegavam ljude. Da bih uspeo potrebna je nezavisnost, duševno spokojstvo, jasan cilj.
   Bez obzira na veliku skupoću u Petrogradu, odredio sam jednom na svagda da neću na hranu trošiti više od petnaest kopejaka, i znao sam da ću održati reč. Ovo pitanje ishrane pretresao sam nadugačko i naširoko; rešio sam, na primer, da dva dana uzastopce jedem samo hleba sa solju, ali s tim da trećega dana potrošim dvodnevnu uštedu; učinilo mi se da će to biti bolje za zdravlje, nego večiti jednaki post od minimuma po petnaest kopejaka. Zatim, radi stanovanja potreban mi je kutak, kutak bukvalno, samo toliko da se noću ispavam ili da se danju u njemu skrijem od nevremena. Rešio sam se da provodim vreme na ulici, a za nevolju bio sam spreman da noćivam i u noćnim skloništima gde, povrh ležišta, daju i komad hleba i šolju čaja. O, umeo bih ja još kako dobro da sakrijem svoje pare, da mi ih u uglu ili u skloništu ne ukradu, i ne bi čak ni slutili da ih imam. „Šta, zar meni da ukradu? A ja se sam bojim da od koga ne ukradem“ — čuo sam jedanput kako je jedan prolaznik na ulici uzviknuo veselo. Naravno, što se mene tiče, ja bih od toga na sebe primenio samo predostrožnost i lukavstvo, ali nemam nameru da kradem. Pre kratkog vremena, još u Moskvi, možda još od prvoga dana „ideje“ rešio sam da se ne bavim davanjem novca na zaloge ni zelenaštvom: za to su Jevreji i oni Rusi koji nemaju ni pameti ni karaktera. Zaloge i procent — to je prostački posao.
Što se tiče odela, rešio sam se da imam dva: jedno svakodnevno i jedno praznično. Kad ih već budem nabavio, bio sam uveren da ću ih nositi dugo; dve i po godine naročito sam se vežbao da nosim odelo i čak sam otkrio tajnu: da bi odelo bilo uvek novo i neiznošeno, potrebno je da se čisti četkom koliko je moguće češće, pet do šest puta dnevno. Sukno se ne boji četke, nego se boji prašine i blata. Prašina je u stvari kamen ako se pogleda kroz mikroskop, a četka ma koliko da je tvrda, opet je samo slična vuni. Isto tako vežbao sam se da nosim obuću: tajna je u tome da se gazi ravno celom stopalom, i koliko je moguće ređe ivicom. Čovek može da se tome nauči za dve nedelje, a posle već ide samo. Na taj način obuća se nosi prosečno za trećinu vremena duže. Opit od dve godine.
Zatim sam se bavio samim ostvarivanjem.
   Pošao sam od ove zamisli: imam sto rubalja. U Petrogradu ima toliko javnih rasprodaja i mušterija, malih dućančića na starinarskoj čaršiji, i ljudi koji žele da kupuju, da je nemoguće da čovek kupi jednu stvar za ovoliko, a da je docnije ne proda malo skuplje. Za album sam dobio sedam rubalja i devedeset pet kopejaka na dve rublje i pet kopejaka uloženoga kapitala. Ova ogromna dobit bila je bez riska: po očima sam video da kupac neće odustati. Razume se, ja vrlo dobro znam da je ovo bio samo slučaj; ali takve slučajeve ja i tražim, zbog toga sam se i rešio da živim na ulici. No, neka su takvi slučajevi vrlo retki; ne mari, moje je glavno pravilo da ništa ne riskujem, i drugo, da neizostavno svakoga dana koliko bilo zaradim preko minimuma koji sam utrošio na život, tako da se nijednoga dana ne prekida štednja.
   Reći će mi se: sve je to mašta, vi ne poznajete ulicu, i na prvom koraku će vas prevariti. Ali ja imam volju i karakter, a ulična nauka je nauka kao i svaka druga, postiže se upornošću, pažnjom i sposobnostima. U gimnaziji sam sve do sedmog razreda bio među prvima, bio sam vrlo dobar u matematici. A zar je moguće do takvog idolskog stepena preuznositi praktičan život i uličnu nauku, da se može pretskazivati pouzdan neuspeh! To uvek govore samo oni ljudi koji nikada nisu načinili nikakvu probu, nikakav život otpočinjali, nego uvek na gotovo dolazili. „Jedan je tako razbio nos, prema tome će i drugi razbiti nos“. Ne, ja neću razbiti nos. ja imam karakter i pomoću pažnje mogu sve da naučim. Zar je moguće zamisliti da, kad je čovek neprekidno uporan, neprekidno budnoga oka, i neprekidno smišljen i sračunat, i kad neumorno radi i trči, da ne stekne najzad toliko znanja da svakoga dana zaradi samo dvadeset kopejaka? Glavno, rešio sam da se nikad ne otimam za maksimum dobiti, nego da samo neprekidno ostanem miran. A docnije, kad već budem sakupio jednu i dve hiljade rubalja, samim tim bih, naravno, napustio komisionarske poslove i uličnu trgovinu. Istina, za sada malo znam šta je to berza, akcije, bankarski posao i slično. Ali u zamenu za to znam kao što poznajem svojih pet prstiju na ruci, da ću sve te berze i bankarstvo znati i izučiti u svoje vreme bolje nego iko drugi, i da će se to znanje pojaviti sasvim prosto, tim samim što se stvar u tom pravcu razvija. Zar je tu baš toliko pameti potrebno? I to mi je neka Solomonova mudrost: treba samo imati karakter; razumevanje, veština, znanje doći će sami sobom. Jedino ne treba prestajati „hteti“.
   Glavna je stvar ne riskovati, a to se može baš samo kad čovek ima karakter. Još nedavno imao sam u rukama jedan poziv na upis železničkih akcija; oni koji su stigli da upišu, zaradili su mnogo. Jedno vreme akcije su se pele. I evo najedanput, jedan koji nije uspeo da upiše, ili želi da ima akcije, vidi da ih ja držim u rukama, predlaže mi da mu ih prodam, za toliko procenata premije. ja bih tada odmah i neizostavno prodao. Naravno da bi me drugi zbog toga ismejavali: mogli ste, rekli bi, pričekati, pa biste ih deset puta bolje prodali. Moguće, ali moja premija je bolja zbog toga što mi je u džepu, a ona vaša još leti u vazduhu. Reći će: na taj način nećeš mnogo steći; izvinite, i tu se varate, tu su se i prevarili naši Kokorevi, Poljakovi, Gubonjini. Znajte da je istina: neprekidnost i upornost u zarađivanju, i, što je glavno, u štednji, više važi nego slučajne dobiti makar i od sto na sto procenata!
   Pred francusku revoluciju pojavio se u Parizu neki L ou i izneo jedan u načelu genijalan projekt (koji je docnije pri ostvarenju strašno propao). Ceo Pariz se uzbudio; L ouove akcije su prosto razgrabljene pre izdavanja. U kuću u kojoj je bilo otvoreno upisivanje, slivao se novac celoga Pariza kao iz vreće; ali ni kuća, najzad, nije bila dovoljno prostrana: svet se gurao na ulici — bilo ih je svih staleža, stanja i uzrasta: građana, plemića, njihove dece, grofica, markiza, javnih žena — sve se to zbilo u jednu opsednutu sumanutu gomilu ljudi koje je ujeo besan pas; činovi, porodične predrasude i ponos, čak i čast i dobro ime — sve je to zgaženo; sve se prinosilo na žrtvu (čak i žene su to činile), samo da se dođe do nekoliko akcija. Upisivanje se najzad prenelo na ulicu, ali nije imalo gde da se piše. Tad jednom grbonji predlože da ustupi svoju grbu da na njoj mesto stola upisuju akcije. Grbavac je pristao — možete zamisliti po koju cenu! posle izvesnog (vrlo kratkog) vremena svi su bankrotirali, sve se srušilo, cela ideja je otišla do đavola, a akcije su izgubile svaku vrednost. Ko je, dakle, dobio? Jedino onaj grbonja, i to baš zato što nije uzimao akcije, nego zvečeće lujdore. E, evo i ja sam kao taj grbonja! Imao sam dovoljno snage da ne jedem i od kopejaka da zaštedim sedamdeset dve rublje; imaću je dovoljno da se uzdržim i u najgrozničavijem vihoru koji hvata ceo svet, te da pretpostavim sigurnu paru velikim parama. ja sam sitničar samo u sitnicama, ali u velikim stvarima — nisam. Kad je trebalo da samo malo otrpim, često nisam imao karaktera, čak i posle rođenja „ideje“, ali za veliko imaću uvek. Kad mi je majka jutrom, pre nego što ću ići na službu, davala ohladnelu kafu, ljutio sam se i bio grub prema njoj, a međutim ja sam bio onaj isti čovek koji je mesec dana živeo o hlebu i vodi.
   Jednom reči, ne steći i ne naučiti kako valja steći — bilo bi neprirodno. Neprirodno je takođe, ako se neprekidno i podjednako stiče, ako čovek ima neprekidnu obazrivost i trezvenost misli, uzdržljivost, ako je sve štedljiviji i sve energičniji, neprirodno je, ponavljam, da čovek ne postane milioner. Čime je stekao onaj prosjak svoj novac ako ne fanatizmom karaktera i upornošću? Zar sam ja gori od toga prosjaka? „I, najzad, sve i da ne postignem ništa, makar moj račun bio i netačan, makar ne uspeo i makar propao, svejedno — ipak ću ići. Ići ću zato što tako hoću.“ Eto to sam govorio još u Moskvi.
   Reći će mi neko da tu nema nikakve „ideje“ i baš ničega novog. A ja im kažem i to poslednji put, da tu ima bezbrojno mnogo ideja i beskonačno mnogo novoga.
   O, predosećao sam ja kakvi će trivialni biti svi prigovori i kako ću trivialan biti i ja sâm kad budem izlagao „ideju“: ali šta sam izrekao? Ni stotiniti deo nisam rekao; osećam da je sve ispalo sitno, grubo, površno i čak vrlo detinjasto za moje godine.

III
 
   Ostaje još da odgovorim na pitanja: „zašto“ i „zbog čega“, „da li je moralno ili nije“, i dr., i dr., — pošto sam obećao da i na to odgovorim.
   Žao mi je što ću razočarati čitaoca, žao mi je, ali i milo mi je. Neka se zna da u ciljevima moje „ideje“ nema ni najmanjega osećanja kakve „osvete“, ničega Bajronovskog, — ni proklinjanja, ni kukanja siročeta, ni suza vanbračnog deteta, ničega, ničega. Jednom reči, ako bi moje beleške došle u ruke kakvoj romantičnoj dami, odmah bi obesila nos. Ceo cilj moje „ideje“ je — usamljenost.
—  Ali usamljenost čovek može postići i ako se ne kočoperi da postane Rotšild. Šta će tu Rotšild?
—  Zato što je, sem usamljenosti, meni potrebna i moć.
   Prvo malo predgovora: možda će se čitalac zgranuti na otvorenost moje ispovesti i prostodušno se zapitati: zar je moguće da pisac nije pocrveneo od stida? Odgovaram da ja ne pišem za štampu; čitaoca ću verovatno imati tek kroz desetak godina kad sve već bude do toga stepena jasno, izvršeno i dokazano, da neće više biti potrebno da se stidim. A što se neki put u beleškama obraćam čitaocu, to je samo manir. Moj čitalac je zamišljeno lice.
   Ne, nisu ni vanbračnost kojom su me toliko dražili kod Tušara, ni žalosno detinjstvo, ni osveta, ni pravo na protest razlozi što se pojavila moja „ideja“; svemu je kriv jedino moj karakter. Od dvanaeste godine, čini mi se, to jest otkad sam počeo da budem svestan, počeo sam da ne volim ljude. Ne da ne volim, nego su mi nekako postali teški. Često mi je bilo odveć žao, i to u mojim najčistijim trenutcima, što ne mogu sve da iskažem ni najbližim ljudima, to jest mogao bih, ali neću, zbog nečega se ustežem; što sam nepoverljiv, natmuren i povučen. Isto tako sam već davno zapazio u sebe crtu, gotovo još u detinjstvu, da vrlo rado optužujem, da sam vrlo sklon da optužujem druge ljude; ali za tom sklonosti veoma često je odmah dolazila druga misao, za mene vrlo neprijatna: „da li nisam ja sam kriv, a ne oni?“ I koliko puta sâm sebe sam optuživao bez razloga! I da ne bih takva pitanja imao da rešavam, ja sam, naravno, tražio usamljenost. Uz to, ništa nisam našao u ljudskom društvu, koliko god sam tražio i tražio; bar su se svi moji vršnjaci, svi moji drugovi, svi do jednoga pokazali niži od mene duhovno; ne sećam se nijednoga izuzetka.
   Da, sumoran sam, neprekidno se skrivam. Često želim da izađem iz društva. Možda ću i činiti dobro ljudima, ali često ne vidim ni najmanjega razloga da im činim dobra. I uopšte ljudi nisu tako divni da bi bilo potrebno o njima se toliko brinuti. Zašto oni ne priđu pravo i otvoreno, i zašto da neminovno ja prvi moram ići njima? O tome sam sebi postavljao pitanja. ja sam blagodarno biće i dokazao sam to već sa sto gluposti. Odmah bih odgovorio otvorenom čoveku otvorenošću, i odmah bih počeo da ga volim. Tako sam i činio; ali svi su me odmah prevarili, i, ismevajući me, od mene su se skrivali. Najotvoreniji od svih je bio L ambert, koji me je vrlo mnogo tukao u detinjstvu; ali i on je samo otvoren nevaljalac i razbojnik; a i njegova otvorenost bila je samo iz gluposti. To su bile moje misli kad sam stigao u Petrograd.
   Kad sam onoga dana izišao od Dergačeva (kome me je sâm Bog zna šta odvelo), prišao sam Vasinu i u nastupu razdraganosti pretrpao ga nahvalama. A posle? Još istoga večera osetio sam da ga mnogo manje volim. Zašto? Samo zbog toga što sam, time što sam ga preterano pohvalio, pred njim sebe potčinio. Međutim, izgleda da bi trebalo da bude obratno: čovek koji je toliko spravedljiv i velikodušan da odaje drugome priznanje čak i na svoju štetu, takav čovek stoji gotovo više po svome dostojanstvu nego svi drugi. L epo, -— ja sam to znao, pa ipak sam manje voleo Vasina, čak mnogo manje; naročito uzimam primer koji je čitaocu već poznat. Čak i Krafta sam se sećao s gorkim i kiselim osećajem zato što me je izveo sâm u predsoblje, i tako je bilo sve do idućega dana kad se za Krafta već sve potpuno objasnilo, i nije bilo razloga da se na njega srdim. I u najnižim razredima u gimnaziji, kad me je koji od drugova pretekao ili u nauci ili u oštroumnim odgovorima ili fizički, odmah sam prestajao s njim da se družim i da govorim. Ne zato što sam mu zavideo ili mu želeo nesreću; nego sam se prosto odbio od njega, zato što mi je takav karakter.
   Da, celoga svoga života bio sam žedan moći, moći i usamljenosti. O tome sam maštao još u onom dobu uzrasta kada bi mi se nesumnjivo svak nasmejao u lice da je čuo šta se snuje u mojoj glavi. Eto zašto sam toliko zavoleo tajnost. Da, maštao sam iz sve snage, i toliko da mi nije ostajalo vremena da s drugim ljudima razgovaram; iz toga su ljudi zaključili da sam nedruželjubiv, a zbog moje rasejanosti pravili su još ružnije zaključke na moj račun, ali moji rumeni obrazi dokazivali su protivno.
   Bio sam vrlo srećan kad sam, legavši da spavam, pokriven, počinjao, sam u potpunoj usamljenosti, neuznemiravan više hodom ljudi oko mene i njihovom larmom, da izgrađujem sebi drugi život. Tako je nastala „ideja“ u najuzavrelijoj mašti, i tad su svi snovi, dotle glupi, postajali razumni, i iz fantastičnog oblika romana prešli u trezven oblik realnosti.
   Sve se slilo u jedan cilj. Moji snovi, u ostalom, ni ranije nisu bili toliko glupi, mada ih je bilo tušta i tma i hiljadama hiljada. Ali ih je bilo koje sam naročito voleo... Uostalom, neću sad da ih ovde navodim.
   Moć! Uveren sam da bi mnogima bilo smešno kad bi saznali da ovaka „trica“ sanja o moći. Ali će se još više začuditi na ovo: možda još od prvih mojih maštanja, to jest još u najranijem detinjstvu, nisam sebe mogao drukčije da zamislim nego među prvima, i to u svima stvarima. Dodajem još ovo čudno priznanje: možda se ovo produžava i do danas. Ističem da ne tražim izvinjenja.
   U tome i jeste moja „ideja“, u tome i jeste njena snaga: da je novac —jedini put koji vodi na prvo mesto čak i ništavila. Možda ja i nisam ništavilo, ali, na primer, znam po ogledalu da mi moja spoljašnost škodi, jer je moje lice obično. Ali ako se obogatim kao Rotšild — ko će još pitati za moje lice, i zar neće hiljade žena, čim zviždnem, poleteti meni sa svojom lepotom? Čak sam uveren da će one same potpuno iskreno smatrati da sam na kraju krajeva lep čovek. ja sam možda i pametan. Ali ma koliko da sam pametan, nesumnjivo će se u društvu naći neko još pametniji od mene — i ja sam propao. Međutim, kad sam Rotšild, — da li će ovaj pametniji štogod vredeti pored mene? Ah, neće mu dati ni da govori pored mene! ja sam možda i duhovit; ali se pojavi pored mene kakav Taleran, Piron — i ja padam u zasenak; ali čim sam ja Rotšild — kakav Piron, pa čak i kakav Taleran? Novac, istina, znači despotsku moć, ali u isto vreme i najvišu jednakost, i u tome je glavna njegova snaga. Novac izjednačuje sve nejednakosti. Sve to sam rešio još u Moskvi.
   Vi ćete u tome videti, istina, samo bestidnost, nasilje, triumf ništavila nad talentom. Slažem se s tim da je ta misao drska (i zbog toga slatka). Ali neka je tako: vi sigurno mislite da sam ja tada želeo moć da bih progonio, svetio se? U tome i jeste stvar da bi tako postupili prostaci. No ne samo oni, nego sam uveren da hiljade ljudi od talenta i pametni, koji se toliko ističu, kad bi čovek iznenada sručio na njih Rotšildove milione, ne bi umeli da se održe, nego bi postupili kao najveći prostaci, i davili ostale više Nego ma ko. To nije moja ideja. ja se para ne bojim; one me neće zadaviti, niti će me navesti da davim druge.
   Meni nije potrebno para, ili, bolje, meni pare nisu potrebne, čak ni moć; meni je potrebno samo ono što se dobija moću, i što se nikako drukčije ne može dobiti nego moću: a to je usamljena i spokojna svest o snazi! Ovo je najpunija definicija slobode oko koje se svet toliko bori! Sloboda! Najzad sam napisao tu veliku reč... Da, usamljena svest o snazi — koliko očarava i kako je divna! Imam snagu i spokojan sam. Jupiter ima gromove u rukama: zbog toga je spokojan; da li se često čuje da grmi? Budale misle da on spava. Ali posadi na mesto Jupiterovo kog literatora ili koju glupu seljanku — grmljavini nikad kraja!
   I kad budem imao moć, razmišljao sam dalje, neće mi uopšte biti potrebna; uveravam da ću sam, od svoje volje, svuda zauzimati poslednje mesto. Da sam Rotšild, išao bih u oveštalom odelu i sa amrelom. Šta bi me se ticalo što me guraju na ulici, i što sam prinuđen da po blatu preskačem na trotoar da me kočijaši ne pregaze. Svest da sam to ja, Rotšild glavom, čak bi mi toga trenutka činila zadovoljstvo. Znam da mogu imati: ručak kao niko drugi i prvoga kuvara na svetu, i meni je dovoljno što to znam. Jeo bih komad hleba i šunke, i bio bih sit od svoje svesti. Čak i sada tako mislim. ja neću prilaziti aristokratiji, nego će ona prići meni; neću ja trčati za ženama, nego one za mnom, nudeći mi sve što žena ima da ponudi. „Budale“ će trčati za parama, a pametne će privlačiti radoznalost da vide kakvo je ovo čudo, ponosito, povučeno i prema svemu ravnodušno biće. Biću ljubazan i s jednima i s drugima, i možda ću im dati para, ali sam od njih neću uzimati ništa. Radoznalost rađa strast, možda ću i ja izazvati strast.
   Ali uveravam vas da će se od mene vratiti ni s čim — sem sa poklonima. Samo ću dvostruko biti za njih interesantan.
„...jer meni je dovoljna Svest o tome“.
Čudnovato je da sam se u tu sliku (uostalom, verno naslikanu) zaljubio još u sedamnaestoj godini.
   Ne želim da gazim ni da mučim nikoga, niti ću to činiti; ali znam da mi se, kad bih zaželeo da upropastim izvesnoga čoveka, svoga neprijatelja, niko u tome ne bi odupro, nego bi mi ovi išli na ruku, i time sam opet zadovoljan. Čak se nikome ne bih ni svetio. Uvek sam se čudio kako je Džems Rotšild mogao pristati da postane baron! Zašto, zbog čega, kad je i bez toga veći od svih na svetu? „O, neka me slobodno vređa taj bezobrazni đeneral, na stanici gde obojica čekamo konje; kad bi znao ko sam, sam bi potrčao da mi ih zapregne i da mi pomogne da se popnem u svoja skromna kola! Bilo je u novinama kako je jedan grof ili baron u inostranstvu, na jednoj železnici u Beču, jednom tamošnjem bankaru pred celim svetom metnuo na noge papuče, a ovaj je bio toliki prostak da je to dopustio. O, neka je, neka samo ta strašna lepotica (baš strašna, ima takvih!) — ta kći ponosite i čuvene aristokratije, s kojom ću se slučajno susresti na parobrodu ili gde bilo, neka gleda popreko i podignutoga nosa, i čudi se s prezrenjem kako je smeo ući u prvu klasu s njom zajedno, taj skromni i odvratni čovečuljak, s knjigom ili novinama u ruci? Ali kad bi znala ko sedi pored nje! I saznaće — saznaće, i tada će sesti pored mene sama, pokorna kao robinja, ljubazna, tražeći moj pogled, radosna ako se na nju nasmešim...“ Naročito sam opisao ove najranije slike da bih jače izrazio misao; ali ove slike su blede i možda trivialne. Jedino stvarnost sve opravdava.
   Reći će ko: da je glupo tako živeti: zašto da nemam palatu, da ne otvorim dom i oko sebe skupljam društvo, da nemam uticaja, da se ne ženim? Ali šta bi onda bilo od Rotšilda? Postao bi kao i svi ostali. Sva draž „ideje“ bi iščezla, cela njena moralna snaga. Još u detinjstvu naučio sam napamet monolog „Viteza tvrdice“ Puškinovog; po ideji, Puškin ništa bolje od toga nije stvorio! Toga sam mišljenja i danas.
   — Ali vaš ideal je odveć nizak, — reći će ko s prezrenjem; — pare, bogatstvo! A kamo rad na opštem dobru, humana dela?
   A otkud vi znate kako ću ja upotrebiti moje bogatstvo? Šta ima u tome nemoralnog, i šta ima u tome niskog što će se iz mnogo jevrejskih štetnih i prljavih ruku ti milioni steći u ruke jednog trezvenog i čvrstog asketa koji budno posmatra svet? Uopšte, sva ova maštanja o budućnosti, sva ova proricanja — sve je to sad još kao neki roman, i ja, možda, uzalud to zapisujem; bolje da je sve ostalo samo u glavi; znam takođe da ove redove možda niko neće pročitati, ali ako ih ko bude i pročitao, da li neće pomisliti da ja, možda, nisam dorastao za Rotšildove milione? Ne zbog toga što bi me to progonilo, nego u sasvim drugom, u obrnutom smislu. U svojoj mašti već sam ne jedanput zamislio taj trenutak u budućnosti kad moja svest bude zadovoljna, a moć mi se ukaže odveć mala. Tada, — ne iz dosade i ne iz besciljne zabrinutosti, nego zbog toga što ću želeti nešto beskrajno veće, — pokloniću sve moje milione ljudima; neka društvo raspolaže svim mojim bogatstvom, a ja — ja ću ponovo utonuti među ništavila! Možda ću se čak pretvoriti u onoga prosjaka koji je umro na lađi, s tom razlikom što u mom odelu neće naći ništa zašiveno. Sama svest o tome da su u mojim rukama bili milioni, i da sam ih bacio u blato, bila bi mi dovoljna hrana u mojoj pustinji. I sad sam gotov tako da mislim. Da, moja „ideja“ je eto ta tvrđava u koju mogu uvek i u svakom slučaju da se skrijem od svih ljudi, makar i kao prosjak koji je umro na lađi! To je moja pesma! I znajte da mi je potrebna moja tvrda volja cela, — jedino da dokažem samom sebi da sam u stanju da se i nje odreknem.
   Bez sumnje, prigovoriće ko da je ovo samo poezija, i da nikad neću ispustiti milione ako mi dođu do ruku, i da se neću obratiti u saratovskog prosjaka. Možda ih i neću ispustiti; ja sam samo naslikao ideal moje misli. Ali dodajem ozbiljno: ako bih, skupljajući bogatstvo, došao do cifre kao u Rotšilda, moglo bi se odista svršiti s tim da novac bacim društvu. (Uostalom, pre nego što bih dostigao Rotšildovu cifru, bilo bi i teško to ispuniti.) I to ne bih dao polovinu, zato što bi to bilo nevaljalstvo: bio bih samo upola siromašniji i ništa više; nego bih dao baš sve, sve do kopejke, jer time što bih postao prosjak, najedanput bih bio dvostruko bogatiji od Rotšilda! Ako to ko ne razume, nisam ja kriv; neću da objašnjavam.
   „To je fakirstvo, poezija ništavosti i nemoći! — sudiće ljudi, — triumf nedarovitosti i osrednjosti.“ Da, priznajem da tu ima delimično triumfa i nedarovitosti i osrednjosti, ali nema nemoći. Užasno mi se dopadalo da zamišljam baš jednog nedarovitog i osrednjeg čoveka koji je stao pred ceo svet i govori mu s osmehom: vi ste Galileji i Koperniki, Karli Veliki i Napoleoni, vi ste Puškini i Šekspiri, vi ste feldmaršali i hofmaršali, a ja — bez talenta i vanbračno dete, pa ipak iznad vas, zato što ste se sami potčinili. Priznajem da sam dovodio tu fantaziju tako daleko da sam odricao čak i obrazovanje. Izgledalo mi je da će biti lepše ako taj čovek bude i strašno neobrazovan. Ova preteranost mašte imala je uticaja tada čak i na moj uspeh u sedmom razredu gimnazije; prestao sam da učim baš iz fanatizma: ako budem bez obrazovanja biće lepši ideal. sad sam izmenio uverenje u toj tački; obrazovanje neće smetati ništa.
   Gospodo, zar vam je nezavisna misao, makar bila i najmanja, baš toliko teška? Blago onome koji ima ideal lepote, makar baš i pogrešan! U svoj ideal ja verujem. Jedino ga nisam dobro izložio, nego nevešto, početnički. Kroz deset godina, naravno, izložio bih ga bolje. A ovo ću čuvati za uspomenu.

IV
 
   Završio sam „ideju“. Ako sam je opisao rđavo, površno, — kriv sam ja, a ne „ideja“. Već sam rekao da je najteže razumeti najprostije ideje; sad dodajem još da ih je i teže izložiti, u toliko više što sam opisivao „ideju“ u njenom ranijem obliku. Ali i za ideje važi zakon suprotnosti: rđave, jeftine ideje—shvata svet obično brzo, i neizostavno cela masa i cela ulica; ne samo to, nego ih svet smatra za najveličanstvenije i za najgenijalnije, ali — samo onoga dana kad se pojave. Ono što je jeftino, nije trajno. Zato što se brzo shvata — dokaz je da je ništavno ono što se shvata. Bizmarkova ideja je u čas postala genijalna, a sâm Bizmark — genije; ali baš ta brzina je podozriva; čekam Bizmarka kroz deset godina, pa ćemo tada videti šta će ostati od njegove ideje, a možda i od samoga gospodina kancelara. Ovu primedbu koja u stvari ne spada ovamo, beležim naravno ne radi poređenja, nego da bih je zapamtio. (Ovo objašnjenje upućeno je samo vrlo prostom čitaocu.)
   A sad ću da ispričam dve anegdote, i time ću potpuno završiti s opisom „ideje“, i to tako da ona više ničim neće remetiti pričanje.
   U leto, u julu mesecu, dva meseca pre polaska za Petrograd, kad sam već postao potpuno slobodan, zamolila me je Marija Ivanovna da se izvezem u „Trojicki Posad“ do jedne stare devojke koja je onde stanovala, s jednim potpuno neinteresantnim nalogom, tako da ga ne vredi ni pominjati. Pri povratku još istoga dana primetim u vagonu jednog ružnog mladića, u lepom, ali prljavom odelu, sa plesnivim licem, crnomanjaste, prljavo zagasite boje kože. On je padao u oči time što je na svakoj stanici i polustanici neizostavno morao da izađe i da pije votku. Pri kraju putovanja obrazovao se oko njega jedan veseo krug, uostalom vrlo žalosnog društva. Naročito se jedan trgovac, takođe malo napit, oduševljavao sposobnošću mladićevom da neprekidno pije, a ostaje trezan. Vrlo zadovoljan bio je još jedan dečak, vrlo glup i strašno brbljiv, odeven nemački, i koji je vrlo neprijatno zaudarao — jedan lakej, kako sam docnije saznao; ovaj se čak sprijateljio s onim mladićem što je pio, i kad bi voz stao, uhvatio bi ga i rekao: „sad je vreme za jednu votku“, — i oba bi izišli zagrljeni. Onaj mladić što je pio, nije gotovo ni reči progovorio putem, ali društvo oko njega skupljalo se sve veće i veće; on je samo slušao sve njih, neprekidno se smešio zabalavljenim ustima, i, s vremena na vreme, ali uvek neočekivano, izgovorio bi nešto kao: „ćur-ljur-lju!“ i pri tom bi na vrlo smešan način podnosio prst sebi do nosa. Ovo je baš i razveseljavalo trgovca i lakeja i sve, i oni su se vanredno glasno i slobodno smejali. Nije moguće shvatiti čemu se često ljudi smeju. Prišao sam i ja — ne znam zašto mi se taj mladić nešto dopao; možda svojim sasvim otvorenim narušavanjem opšteprimljenih i ozakonjenih pravila ponašanja, jednom reči, nisam zapazio da je to budala, nego sam počeo da s njim razgovaram sa ti, i, izlazeći iz vagona, saznam od njega da će uveče oko devet sati doći na Tverski bulevar. Pokazalo se da je bivši student. ja sam takođe došao na bulevar, i evo kakvoj neumesnoj šali me je on naučio: išli smo obojica po svima bulevarima, i čim bismo u mraku spazili koju čestitu ženu, ali tako da u blizini nije bilo sveta, odmah bismo joj prilazili. S njom ne bismo govorili ni reči, stali bismo on s jedne, a ja s druge strane od nje, i najmirnije bismo, kao da nju sasvim i ne vidimo, među sobom vodili najnepristojnije razgovore. Nazivali bismo predmete svojim pravim imenima, sa potpuno mirnim licem kao da to tako treba da bude, i upuštali bismo se u tako detaljna opisivanja i objašnjenja raznih gadosti i svinjarija, da to ni najpokvarenija fantazija najpokvarenijeg razvratnika ne bi mogla smisliti. (Ja sam, naravno, sva ta znanja stekao još u školi, i još pre nego što sam pošao u gimnaziju, ali samo reči, ne i samu stvar.) Žena bi se strašno uplašila, potrčala bi da što pre izmakne, ali i mi bismo požurili svoje korake i — produžili svoju šalu. Naravno, naša žrtva je bila nemoćna, nije mogla da viče: nije bilo svedoka, i bila je uopšte u velikoj neprilici. U takvoj zabavi prošlo je osam dana; ne razumem kako mi se to moglo dopasti; nije mi se odista ni dopadalo, nego tako. U početku mi se to učinilo originalno, zato što je izlazilo iz okvira šablonskoga ponašanja; a uz to i zbog toga što nisam mogao da trpim žene. Jedanput rekoh studentu da Žan Žak Ruso u svojoj ispovesti na jednom mestu priznaje da je, dok je još bio mladić, voleo da se skrije iza kakvoga ćoška i da izvadi gole delove tela koji se obično drže skriveni, i tako da čeka žene koje bi prolazile. Student mi je odgovorio svojim ćur-ljur-lju. Primetio sam da je bio grdna neznalica, i da se neverovatno malo interesovao za šta bilo. Nije tu bilo nikakve skrivene ideje koju sam očekivao da ću u njemu naći. Umesto originalnosti, našao sam kod njega samo dosadnu monotonost. Sve sam ga manje i manje voleo. Najzad, cela se stvar završila na neočekivan način: opet smo jedanput tako pošli u potpunom mraku za jednom devojkom koja je brzo i mirno prolazila bulevarom, vrlo mladom, u jedva šesnaestoj možda godini, ili još mlađom, u vrlo čistoj i skromnoj haljini, devojkom koja je možda živela od svoga rada i vraćala se kući sa zaradom svojoj staroj majci, bednoj udovici s decom; uostalom, zašto da padam u sentimentalnost. Devojka je jedno vreme slušala i požurivala korake — požurivala, okrenuv glavu i zavijena u ogrtač, uplašena i dršćući, ali je najedanput zastala, spustila ogrtač sa svoga nimalo ne ružnoga, koliko se sećam, ali mršavoga lica, i sevajući očima podviknula nam:
— Ah, nevaljalci!
   Možda bi se ona tu i zaplakala, ali se desilo nešto drugo: razmahnula je, i svojom mršavom rukom vešto opalila studentu takav šamar kakav, možda, još niko nije dobio. Samo je puklo! On je počeo da psuje i htede da je bije, ali ga ja zaustavim, i devojka uspe da pobegne. Kad smo ostali sami, odmah smo se posvađali: rekao sam mu sve što se u meni za sve vreme protiv njega nakupilo: rekao sam mu da je bednik bez talenta i prostak, i da nikada nije imao ni traga od kakve ideje. I on je psovao mene... (Ja sam mu jedanput bio objasnio moje vanbračno poreklo), zatim smo pljunuli jedan na drugog, i od toga doba ga više nisam video. Toga večera bio sam vrlo ljut, idućega dana ne toliko mnogo, trećega dana — potpuno sam zaboravio ceo događaj. Pa i docnije, kad bi mi dolazila na pamet ta devojka, to bi bilo samo slučajno i prolazno. Tek kad sam stigao u Petrograd, dve nedelje docnije, najedared sam se setio ove scene, — setio se i do te mere me je obuzeo stid, da su mi od stida potekle suze niz obraze. Mučio sam se cele večeri, cele noći, delimično mi je teško i sada. U početku nisam mogao da shvatim kako sam mogao tada da padnem tako nisko i sramotno, i, što je glavno, — da zaboravim taj slučaj, da ga se ne stidim, da se zbog njega ne pokajem. Tek sam sad pogodio u čemu je stvar: „ideja“ je bila kriva svemu tome. Kraće, neposredno ću da izvedem zaključak: kad čovek ima nešto nepokretno, večito, silno, što gaje celoga obuzelo — onda kao da je tim samim udaljen od celoga sveta u pustinju, i sve što se događa, prolazi površno mimo onog što je glavno. Čak se i utisci primaju nepravilno. I, sem toga, važno je to što čovek uvek ima izgovor. Koliko sam mučio svoju majku za to vreme, kako sam sramno ostavljao svoju sestru: „e, ja imam svoju „ideju“, a sve ovo su sitnice“ — eto na taj način sam prelazio preko svega, i eto tako govorio u sebi. Vređali su me, i još koliko — ali ja sam odlazio uvređen, a posle bih najedanput u sebi rekao: „e, jesam mali, ali ipak imam svoju ideju, a oni o tome nemaju ni pojma“. „Ideja“ me je tešila i u poniženju i u sramoti; ali i sve moje bestidnosti skrivale su se pod ideju; ona je, tako reći, sve olakšavala, ali i sve oblačila u maglu preda mnom. No takvo nejasno shvatanje događaja i stvari, naravno, može da škodi i samoj „ideji“, a da ne govorim o drugome.
Sad ona druga anegdota.
   Marija Ivanovna je prvoga aprila prošle godine slavila imendan. Uveče je došlo nekoliko gostiju, ali ne mnogo. Najedanput uleti unutra, zaduvana Agrafena i saopšti da u hodniku pred kujnom pišti jedno bačeno dete, i da ona ne zna šta da radi. Ova vest je uzbudila sve, svi izađoše i nađoše korpu, a u korpi — žensko dete od tri ili četiri nedelje koje je plakalo. ja uzeh korpu i unesoh u kujnu, i u korpi odmah nađem hartijicu sa zabeleškom: „Dragi dobročinioci, ukažite iskrenu pomoć devojčici koja je na krštenju nazvana Arinom, a mi ćemo s njom za vas večito slati Božjem prestolu naše suzne molitve, i pozdravljamo vas na vaš imendan; ljudi koje ne poznajete.“ Ovom prilikom me je Nikola
Semjonović, koga sam toliko cenio, vrlo rastužio: on načini vrlo ozbiljno lice i izjavi da devojčicu treba odmah poslati u dom za nahodčad. To me je jako ožalostilo. Oni su živeli vrlo štedljivo, ali nisu imali dece, i Nikola Semjonović je time uvek bio zadovoljan. ja polako izvadim iz korpe Arinočku i poduhvatim je ispod leđa; iz korpe zabazdi neki kiseo i jak zadah, kao obično od dugo neokupanog odojčeta. Pošto sam se prvo svađao s Nikolom Semjonovićem, iznenada mu izjavim da ću uzeti devojčicu na svoj račun. On stade da me odvraća sa izvesnom strogošću pored sve svoje mekosti, i mada je završio prepirku jednom šalom, nipošto nije hteo da odustane od svoje namere u pogledu doma za nahodčad. Ipak, dogodilo se kako sam ja hteo: u istoj avliji, ali na drugom krilu, stanovao je jedan vrlo siromašan stolar, stariji čovek i pijanica; ali njegovoj ženi, još mladoj i vrlo zdravoj ženi, nedavno je umrlo dete na sisi, i, što je glavno, jedino dete koje se rodilo posle osam godina besplodnoga braka, takođe žensko, i, po čudnom srećnom slučaju, takođe Arinočka. Kažem po srećnom slučaju zbog toga što, dok smo se mi prepirali u kujni, ova je žena, čuvši šta se dogodilo, došla da vidi dete, i kad je čula da se zove Arinočka — sažalilo joj se. Mleko joj još nije bilo prošlo, ona otkopča grudi i nasloni na grudi detence. ja joj priđoh i uzeh moliti da ga ponese sebi, i da ću joj plaćati svakog meseca. Ona se bojala od muža da li će joj dopustiti, ali ga je uzela za ovu noć. Idućega jutra muž joj je dopustio za osam rubalja mesečno, te mu ih isplatim tu za prvi mesec unapred; on je odmah propio sav novac. Nikola Semjonović Još neprestano se smejući čudnovato, pristao je da jemči za mene stolaru da ću novac, osam rubalja mesečno, plaćati sigurno. H teo sam da dam Nikoli Semjonoviću, na ime garantije, mojih šeset rubalja, ali nije hteo da primi: uostalom, znao je da imam para, i verovao mi je. Ovom delikatnošću njegovom bila je naša trenutna svađa izglađena. Marija Ivanovna nije ništa govorila, nego se čudila otkuda ja da uzimam na sebe toliku brigu. ja sam naročito uvek cenio delikatnost tih ljudi, što nikada nijedno od njih dvoje nisu sebi dopustili da se sa mnom i najmanje našale zbog ovoga; nego su, naprotiv, uzeli stvar tako ozbiljno kao što je i bila. Svakoga dana išao sam Darji Rodivonovnoj i po tri puta dnevno, a posle nedelju dana poklonio sam njoj lično, krišom od njenog muža, još tri rublje. Za druge tri rublje kupio sam pokrivač i pelene. Ali posle deset dana Arinočka se najedanput razbolela. Odmah sam doveo doktora, on joj je nešto prepisao, i mi provedosmo celu noć mučeći malog crva njegovim ružnim lekom, a idućega dana on nam reče da je već dockan, i na moje molbe, — ili, uostalom, izgleda, prekore,—samo je odgovarao s plemenitom mirnoćom: „Ja nisam Bog“. Jezičić, usne i cela usta u deteta pokrila su se nekom beličastom navlakom, i ono umre pred veče, upirući u mene svoje krupne očice, kao da štogod već razume. Ne znam kako mi je palo na pamet da je mrtvu fotografišem. I da li će ko verovati, ja sam ne plakao, nego prosto urlikao toga večera, što ranije sebi nikada ne bih dopustio, i Marija Ivanovna je morala da me teši, — i sve je bilo opet bez podsmevanja, i s njene i s njegove strane.
   Stolar je načinio mrtvački sanduk; Marija Ivanovna nakitila ga rišem i metnula u nj lepo jastuče, a ja sam kupio cveća i posuo po detetu: i tako odneše moj mali jadni cvetić koji, da li ćete verovati, do danas još nisam mogao da zaboravim. Ali uskoro posle toga ceo taj gotovo nepredviđeni događaj dao mi je povoda da se baš vrlo zamislim. Naravno, Rinočka nije koštala mnogo, — sa svim, sa sandukom, s pogrebom, s cvećem, s platom Darji Rodivonovnoj — ukupno trideset rubalja. Ovaj novac sam, kad sam išao za Petrograd, popunio od četrdeset rubalja koje mi je Versilov bio poslao za putni trošak, i prodajom nekih sitnih stvari pre odlaska, tako da je ceo moj „kapital“ ostao nedirnut. „Ali, — razmišljao sam ja, — ako budem tako udarao u stranu, neću daleko otići Iz istorije sa studentom izlazi da „ideja“ može da dovede do nejasnosti utisaka i da odvuče sa dnevnoga reda. Iz istorije sa Rinočkom izlazi obrnuto, da nikakva „ideja“ nije toliko snažna da (bar mene) odvede dotle da se iznenada zaustavim pred kakvim bilo potresnim faktom i da njemu žrtvujem sve ono što sam već godinama napora učinio za „ideju“. I ako su suprotni, ipak su oba zaključka istinita.
GLAVA ŠESTA
I
 
   Moje nade nisu se potpuno ispunile: nisam ih zatekao same: Versilov, istina, nije bio tu, ali je kod moje majke bila Tatjana Pavlovna — dakle ipak tuđe lice. Polovina moga velikodušnog raspoloženja odmah je iščezla iz mene. Čudno kako sam brz i prevrtljiv u takvim slučajevima; dosta je zrno peska ili dlačica, pa da rastera ono što je lepo i da zameni ružnim. Ali moja ružna raspoloženja, na moju žalost, ne razgone se brzo, mada nisam zlopamtilo. Kad sam ušao unutra, učinilo mi se u trenutku da je moja majka brzo prekinula svoj vrlo živ razgovor s Tatjanom Pavlovnom. Moja sestra bila se vratila s rada tek jedan minut ranije, i još nije izišla iz svoje sobice.
   Stan se sastojao iz tri sobe. Ona soba u kojoj su svi po običaju sedeli, u sredini ili gostinska, bila je prilično velika i sasvim pristojno nameštena. U njoj su bar bili meki crveni divani, uostalom vrlo otrcani (Versilov nije trpeo navlake na nameštaju), nekoliko ćilimova, nekoliko stolova i nepotrebnih stolica. Desno od ove sobe bila je soba Versilovljeva, tesna i uzana, s jednim prozorom; u njoj je bio jedan bedan pisaći sto, na kome je ležalo nekoliko neupotrebljenih knjiga i zaboravljenih hartija, a pred stolom jedna manje bedna meka fotelja sa slomljenim i u vis iskrivljenim federom, zbog koje je Versilov često uzdisao i psovao. U istom kabinetu, na mekanom i takođe izanđalom divanu njemu se nameštala postelja za spavanje; on je mrzeo ovaj svoj kabinet i, izgleda, ništa nije u njemu radio, nego je više voleo da besposlen sedi u kafani čitave sate. L evo od gostinske sobe bila je potpuno ista takva sobica: u njoj su spavale moja majka i sestra. U gostinsku sobu ulazilo se iz koridora koji se završavao ulazom u kujnu, gde je živela kuvarica L ukerja, i kad je spremala ručak, puštala nemilosrdno miris zagoreloga masla po celom stanu. Bilo je trenutaka kad je Versilov glasno proklinjao svoj život zbog toga mirisa iz kujne, i ja sam u toj jednoj stvari s njim potpuno saosećao; i ja mrzim ove mirise mada nisu dolazili do mene: stanovao sam u sobici gore ispod krova kuda sam se peo po vrlo strmim stepenicama koje su škripale. Tamo su pomena dostojni poluokrugli prozor, i užasno niska tavanica; divan prevučen mušemom, na kome mi je L ukerja večerom prostirala postelju i jastuk, i od ostalog nameštaja — samo dva predmeta: najprostiji sto od dasaka i stolica sa propalim pletenim sedištem.
   Uostalom, ipak su se u nas sačuvali ostatci nekadašnjega konfora; u gostinskoj sobi, na primer, bila je vrlo lepa lampa od porculana, a na zidu je visila velika gravura Drezdenske Madone, a sproću nje, na drugom divanu, jedna skupocena fotografija ogromnoga razmera čuvenih bronzanih dveri Katedrale u Firenci. U istoj sobi u uglu visio je velik ćivot sa starim porodičnim ikonama, od kojih je na jednoj (Svi sveti) bio velik pozlaćen srebrni okov — ona koju su hteli da založe, a druga (ikona Majke Božje) — imala je okvir prevučen kadifom koja je bila isprešivana biserom. Pred ikonama visilo je kandilo koje je paljeno uoči svakoga praznika. Versilov je prema ovim ikonama, u smislu njihovoga značaja, bio očevidno ravnodušan, i samo se mrštio neki put, očevidno se savlađujući zbog svetlosti koja se iz kandila odbijala od pozlaćenoga okova, kao žaleći se da mu smeta da gleda, ali ipak nije majci zabranjivao da ga pali.
   Ja sam obično ulazio ćutke i netremice, gledajući nekuda u stranu, a često, ulazeći, nisam se ni pozdravljao. Inače sam se uvek ranije kući vraćao nego sada, i ručak mi se donosio gore. Kad sam sad ušao, najedared sam rekao: „Dobar veče, mama“, što ranije nikad nisam činio, ali i sada nisam iz neke stidljivosti mogao da sebe nateram da je pogledam, i sednem na suprotnom kraju sobe. Bio sam vrlo umoran, ali na to nisam mislio.
   —  Ovaj neotesanko još neprestano ulazi u sobu neučtivo kao i ranije, — siknu na mene Tatjana Pavlovna: pogrdne reči prema meni ona je sebi i ranije dopuštala, i to je već ušlo između nje i mene u običaj.
—  Dobar veče... — odgovori mi majka, kao uplašena od toga što sam je pozdravio.
   —  Jelo je odavno gotovo, — dodade ona čisto zbunjena, —  samo ako se supa nije već ohladila, ali kotlete ću odmah reći...
   I već se spremala da pođe u kujnu, i prvi put, možda, celoga ovoga meseca, najedanput me bi stid što je ona tako brzo skočila da me usluži, što sam ja dotle sam od nje iziskivao.
—  Vrlo ti hvala, mama, već sam večerao. Ako ne smetam, ovde ću da se odmorim.
—  Ah... što da ne!.„ Zašto, sedite...
—  Ne uznemiravajte se, mama, neću više biti grub prema Andreji Petroviću, — odvalim ja iznenada.
   —  Ah, Gospode, kakva velikodušnost od njegove strane! —  ciknu Tatjana Pavlovna. — Zar ti, draga Sonja, još jednako njemu govoriš vi? Ko je on, da mu se daje takva počast, i to još od njegove rođene majke! Gle, i ti si se sasvim zbunila pred njim, sramota!
—  I meni bi bilo vrlo prijatno kad biste mi mama, govorili ti.
   —  Ah... Pa lepo, pa i hoću, — splela se majka. — Ja... ja i nisam uvek... Ali od sada ću tako. Bila je sva pocrvenela. Njeno lice je imalo nesumnjivo nečega vrlo privlačnog... L ice joj je bilo prostodušno, ali ne sasvim obično, lice malo bledo, malokrvno. Obrazi joj behu vrlo mršavi, čak upali, a na čelu počele su se skupljati mnoge bore, ali oko očiju još ih nije bilo, i oči, prilično krupne i otvorene, sijale su uvek tihom i spokojnom svetlošću koja me je njoj privukla od prvoga dana. Voleo sam takođe što u njenom pogledu nije bilo nimalo tuge ni ogorčenja; naprotiv, izraz njenoga lica bio bi čak veseo, samo kad se ne bi svaki čas toliko trzala uplašena, često bez razloga. Ona se često plašila i ustajala s mesta bez ikakvog razloga, ili je plašljivo osluškivala čiji novi razgovor, dok se ne bi uverila da sve ostaje lepo po starome — a „sve ostaje lepo po starome“ značilo je kod nje da sve ostaje dobro. Samo da se ništa ne menja, samo da se ne desi ništa novo, makar to bilo i srećno!...
   Čovek bi pomislio da se ona u detinjstvu nečim naplašila. Sem njenih očiju, meni se dopadala ovalnost njenoga duguljastog lica i, čini mi se, kad bi jagodične kosti bile za dlaku uže, ono bi se ne samo u mladosti, nego i sad još moglo nazvati lepim. sad još nije bila prešla trideset devetu godinu, ali u tamnoplavoj kosi već su se pojavljivale i sede dlačice.
Tatjana Pavlovna pogleda na nju, ne krijući svoje negodovanje.
   —  Zar ovako da drhtiš pred njim, pred ovakvim klipanom! Baš si smešna, Sofija; ljuta sam na tebe, da znaš!
   —  Ah, Tatjano Pavlovna, što ste sad takvi prema njemu! Ali vi se samo šalite, a? — zapita moja majka primetivši na licu Tatjane Pavlovne nešto kao mali osmejak.
   Grdnju Tatjane Pavlovne odista nije mogao čovek uvek uzeti ozbiljno, ali ona se naravno (ako se odista osmehnula) osmehnula samo na moju majku zato što je strašno volela njenu dobrotu, i što je, bez sumnje, primetila koliko je ona u tom trenutku bila srećna zbog moje pokornosti.
   —  ja, naravno, ne mogu ostati ravnodušan kad me tako napadate, Tatjana Pavlovna, i to baš kad sam ušavši rekao „dobar veče, mama“, što nikad ranije nisam činio, — našao sam najzad da je potrebno da joj primetim.
   —  Zamislite, — uskipi ona odmah, — i on smatra to za neku milost? Da li da pred tobom na kolenima klečimo zato što si se jedanput u životu pokazao učtiv? Pa i kakva mi je to učtivost! Što si sve gledao u stranu kad si ulazio? Misliš ti da je ne znam kako se ti pred njom čiftetaš i bacakaš! Mogao si i meni reći „dobar veče“, i ja sam te zavijala u pelene, ja sam ti kuma.
   Razume se, nisam ništa odgovorio. U tom trenutku najedanput uđe u sobu moja sestra, i ja se brzo obratim njoj:
—  L izo, danas sam video Vasina, i on me je pitao za tebe. Vi se poznajete?
   —  Da, upoznali smo se u L u gi, prošle godine, — odgovori mi ona sasvim prosto, sede pored mene i ljubazno me pogleda.
   Ne znam zašto sam mislio da će ona odmah pocrveneti kad joj budem spomenuo Vasina. Moja sestra je bila plavuša, svetloplave kose, nimalo ni na majku ni na oca po kosi; ali oči, ovalno lice bili su gotovo kao u majke. H oc vrlo prav, mali i pravilan; inače još jedna osobita crta — male pege po licu, što majka nije imala. Od Versilova imala je vrlo malo, jedino tanak stas, visok rast i nekako zavodljiv hod. Sa mnom nije imala ničega sličnog — bili smo kao dva suprotna pola.
—  Bila sam s njima tri meseca, — dodade L iza.
   —  Da li ti to za Vasina kažeš njima, L izo? Treba reći s njim, a ne njima. Izvini, sestro, što te popravljam, ali mi je krivo što su tvoje vaspitanje, izgleda, potpuno prenebregli.
   —  Pred majkom je ružno da se prave takve napomene sa tvoje strane, — odmah zapenuši Tatjana Pavlovna. — I lažeš, — nisu nimalo prenebregli.
   —  Ja ništa i ne govorim o majci, — uzeh ja da se branim oštro. — Znajte, mama, da L izu smatram kao drugu vas: vi ste od nje načinili po dobroti i karakteru isto takvo divno stvorenje kakvo ste i vi bili po svoj prilici, i kakvi ste i do
danas, i kakvi ćete biti uvek... ja govorim samo o spoljašnjoj uglađenosti, o svim tim svetskim
glupostima, koje su uostalom neophodne. L jutim se samo na to što te Versilov, kad bi te čuo da ti za Vasina kažeš oni, a ne on, sigurno ne bi popravio, — do te mere je on nadut i ravnodušan prema nama. Eto šta me ljuti!
   —  Sâm je prava mečka, a hteo bi da druge uči uglađenosti. Gospodine, ne smete pred majkom govoriti „Versilov“, isto tako ni u mom prisustvu, — ja to neću da trpim! — usplamte Tatjana Pavlovna sevajući očima.
—  Mama, danas sam primio platu, pedeset rubalja, evo izvolite, uzmite ih!
Priđoh i dadoh joj novac; ona je odmah cela uzdrhtala.
—  Ah, ne znam da li da uzmem! — progovori ona, kao da se bojala da dodirne novac.
Nisam mogao da je razumem.
—  Molim vas, mama, ako me vas dve smatrate za sina i brata, onda...
—  Ah, ogrešila sam se o tebe, skrivila sam ti nešto, Arkadije; priznala bih ti, ali se vrlo bojim...
To je rekla sa jednim bojažljivim osmejkom punim molbe; ali je opet nisam razumeo, te je prekinem:
—  Zbilja, mama; da li znate da se danas u sudu rešavala parnica Andreje Petrovića sa Sokoljskima?
—  Ah, znam! — uzviknu ona; od straha sklopivši pred sobom ruke (to je bio njen gest).
   —  Danas? — zadrhta cela i Tatjana Pavlovna. — To ne može biti, on bi nam to rekao. je li tebi rekao? — okrenu se ona mojoj majci.
—  Ah, nije, nije mi rekao da je danas. Ali sam cele nedelje tako imala strah. Makar je i izgubio, pomolila bih se Bogu, samo da nam se to već jedanput skine s leđa, i da bude po starome.
   —  Znači da ni vama nije rekao, mama! — uzviknem ja. — Eto kakav je to čovek! Ovo je primer njegove ravnodušnosti i nadutosti; šta sam rekao maločas?
   —  Ali kako je rešena, kako je rešena? I ko ti je rekao? — kidala se Tatjana Pavlovna. — Ta govori jedanput!
   —  Evo on sâm dolazi! Možda će vam on reći,— rekoh ja pošto sam čuo njegove korake u hodniku, i brzo sednem pored L ize.
—  Brate, tako ti Boga, poštedi mamu, budi strpljiv sa Andrejom Petrovićem, — prošapta mi sestra.
   —  Biću, biću, zato sam se i vratio, — i stisnem joj ruku. L iza me je nepoverljivo pogledala, i imala je pravo.

II
 
   On uđe u sobu vrlo zadovoljan sobom, toliko zadovoljan da nije našao za potrebno ni da krije svoje raspoloženje. Uopšte, uostalom, on se u poslednje vreme navikao da pred nama bude otvoren bez ikakvih ceremonija, i to ne samo u onome što je u njega ružno, nego i u smešnom, što svi ljudi izbegavaju; međutim je potpuno bio svestan da mi sve do poslednje crte shvatamo. poslednje godine je, no tvrđenju Tatjane Pavlovne, vrlo zanemario svoje odelo; bio je uvek odeven pristojno, ali je odelo bilo staro i neprobrano. Istina, pristao je da belo rublje nosi no dva dana, što je moju majku vrlo ljutilo; to se u njih smatralo za žrtvu, i cela ta grupa njemu odanih žena u tome je videla pravo herojstvo. On je uvek nosio meke šešire, sa širokim obodom, i crne; kad bi na vratima skinuo šešir na glavi bi mu se izdigla bujna gusta kosa, koja je već bila jako prosedela. Voleo sam videti tu njegovu kosu kad je skidao šešir.
   —  Dobar veče; svi ste na okupu, čak i on je na broju? — čuo sam njegov glas još iz predsoblja; to je mene prekorevao, izgleda?
   Znak da je bio veselo raspoložen — bilo je to kad je počinjao da se sa mnom šali. ja nisam odgovarao, razume se. Uđe L ukerja s velikim paketom nakupovanih stvari, i metnu na sto.
   —  Pobeda, Tatjana Pavlovna; na sudu je dobiveno, a da se žale na presudu, kneževi se naravno neće odlučiti. Parnicu sam dobio Ja! Odmah sam našao zajam od hiljadu rubalja. Sofija, sad mahni posao, ne kvari oči! L izo, jesi li došla s rada?
   —  Jesam, tata, — ljubazno mu odgovori L iza; ona ga je zvala ocem; ja tome nikako nisam hteo da se potčinim.
—  Jesi li umorna?
—  Jesam.
—  Ostavi posao, sutra nećeš ići, i uopšte nećeš više ići na posao.
—  Tata, meni je gore tako.
—  Molim te... ja užasno mrzim kad žene rade, Tatjana Pavlovna.
—  Kako se može bez posla? A zašto da žene ne rade!
   —  Znam, znam, sve je to lepo i krasno, i unapred se s tim slažem; ali ja u stvari govorim o ručnom radu. To je u mene, izgleda, jedna bolesna predrasuda, ili, bolje, neprijatan utisak iz detinjstva. U tamnim sećanjima iza moje pete ili šeste godine najviše pamtim od svega, — naravno s odvratnošću, — oko okrugloga stola sednicu ozbiljnih žena, strogih i surova pogleda, makaze, štof, mustre, i modne slike. Sve razmišljaju i dogovaraju se, važno i polako klimajući glavom, premeravaju i sračunavaju i spremaju se da kroje. Sva ta ljubazna lica koja i mene toliko vole, — najedanput nisu više pristupačna; ako sam nemiran, odmah me izvode iz sobe. Čak i moja stara dadilja koja me drži za ruku i ne odgovara na moju dreku i trzanje, zagledala se i zapela da sluša kao rajska ptica. Eto ta strogost odraslih lica i važnost pre nego što se otpočne krojiti — meni su nekako neprijatne i sad kad to zamislim. Tatjana Pavlovna, vi užasno volite da krojite — ali koliko god da je to aristokratski, ipak više volim ženu koja ništa ne radi. Nemoj to da primiš na sebe, Sofija!... Otkuda bi ti! Žena je i bez toga velika sila. To, uostalom, i ti znaš, Sonja. Kakvo je vaše mišljenje, Arkadije Makaroviću, vi ste sigurno protivni?
   —  Ne, nimalo, — odgovorih ja. — Naročito ste lepo kazali da je žena velika sila, mada ne znam zašto ste to doveli u vezu sa radom? Ali da se mora raditi kad se nema para — znate i sami.
   —  No, sad imamo dovoljno, — obrati se on mojoj majčici koja je sva sijala od zadovoljstva (kad se on obratio meni, bila je sva uzdrhtala); — bar u prvo vreme da ne vidim ovaj ručni rad, molim s moje strane. Ti, Arkadije, kao mladić našega doba, sigurno si pomalo socijalist; ali veruj mi, dragi prijatelju, da najviše vole da ne rade baš ljudi iz naroda koji večito radi!
—  Odmor možda, ali ne nerad.
   —  Ne, nego baš nerad, potpuno besposličenje; u tome je ideal! Poznavao sam jednog večnog trudbenika, mada nije bio čovek iz naroda; bio je prilično duševno razvijen, i mogao je da rasuđuje. Celoga svoga života, svakoga dana može biti, maštao je sa slašću i nežno o potpunoj besposlici, dovodeći, tako da kažem, ovaj ideal do apsolutnog — do beskonačne nezavisnosti, do večite slobode maštanja i razmišljanja u neradu. I o tome je maštao dok se nije slomio na radu; nije mu se moglo pomoći; umro je u bolnici. Neki put bih rekao gotovo da su slast rada izmislili besposličari, naravno oni bolji među njima. To je jedna od „ženevskih ideja“ s kraja prošloga veka. Tatjana Pavlovna, pre tri dana isekao sam iz novina jedan oglas (on izvadi komad hartije iz džepa od prsnika), — od onih oglasa što ih daju ti bezbrojni „studenti“ koji znaju klasične jezike i matematiku, i koji su spremni i da putuju, da žive u sobi pod krovom i što god hoćete. Evo da čujete: „Nastavnica sprema za sve škole (slušajte, za sve) i daje časove iz aritmetike“; — samo jedan red, ali klasičan! Sprema za sve škole — znači, naravno, da sprema i iz aritmetike? Ne, kod nje je iz aritmetike zasebno. To, to je već čista glad, to je već poslednji stepen nevolje. Dirljiva je tu baš ta neumešnost: očevidno, nikad se nije spremala za nastavnicu, i teško da i ume da poučava. Ali mada se već topi, daje i poslednju rublju novinama i objavljuje kako daje časove za sve škole, i, povrh svega toga, daje i časove iz matematike. Per tutTo mundo e in altri siti.[12]
—  Ax, Andreja Petroviću, njoj treba pomoći! Gde stanuje? — uzviknu Tatjana Pavlovna.
   —  E, ima mnogo takvih! — i metnu adresu u džep. — U ovom paketu su pokloni, — tebi, L izo, i vama, Tatjana Pavlovna; Sofija i ja, mi ne volimo slatkiše. Posluži se i ti, mladi čoveče. Sâm sam sve kupio kod Jelisejeva i kod Balea. Već smo dosta „sedeli gladni“, kako kaže L ukerja (NV. Nikad niko nije kod nas bio gladan). Tu imate grožđa, bonbona, ušećerenog voća i torte s jagodama, uzeo sam čak i odličnog likera; ima i oraha. Interesantno je da i danas, još od detinjstva, volim orahe, Tatjana Pavlovna, i, znate, one najprostije. L iza je na mene, i ona, kao veverica, voli da gricka orahe. Odista nema ničega lepšega, Tatjana Pavlovna, nego kad se čovek zamisli da se, kao nekad što je činio u detinjstvu, najedanput nađe u šumi, u gustom grmlju, i sâm trese orahe... Dani su već jesenji, ali svetli, po neki put već je i sveže, čovek se zavuče u šiprag, luta po šumi, lišće miriše... Vi nekako simpatično gledate, vidim, Arkadije Makaroviću?
—  Prve godine moga detinjstva takođe su prošle na selu.
—  Kako? Zar ti nisi, čini mi se, u Moskvi proveo... ako se ne varam.
   —  On je samo tada bio kod Andronikova u Moskvi kad ste vi tamo došli; a dotle je bio kod pokojne vaše tetke, Varvare Stepanovne, na selu, — upadne Tatjana Pavlovna.
—  Sofija, evo ti novac, skloni. Ovih dana obećali su da će dati pet hiljada.
—  Kneževi, dakle, nemaju više nikakve nade? — zapita Tatjana Pavlovna.
—  Savršeno nikakve, Tatjana Pavlovna.
   —  Uvek sam osećala za vas, Andreja Petroviću, i za sve Barne, i bila prijatelj vaše kuće, ali mada su mi kneževi strani, ipak mi ih je, ne znam zašto, žao. Ne ljutite se, Andreja Petroviću.
—  Nemam nameru da s njima delim, Tatjana Pavlovna.
   —  Vi, naravno, znate šta ja mislim, Andreja Petroviću, oni bi prekinuli parnicu da ste predložili deobu, po polovinu u samom početku; sad je naravno sve dockan. Uostalom, ne mogu o toj stvari da sudim... Jedino zbog toga što ih pokojnik po svoj prilici ne bi izostavio u svome zaveštanju.
   —  Ne samo da ih ne bi obišao, nego bi im po svoj prilici sve ostavio, a obišao bi mene, baš da je umeo stvar da izvede i da napiše zaveštanje kako treba; ali sad — za mene je zakon — i kraj. Ne mogu i neću da pristanem na deobu, Tatjana Pavlovna, i stvar je time svršena.
   Ovo je rekao čak s nekom ljutnjom, što je sebi retko dopuštao. Tatjana Pavlovna je ućutala. Moja majka je nekako tužno spustila oči: Versilov je znao da ona odobrava mišljenje Tatjane Pavlovne.
   „Ovde je umešan šamar iz Emsa!“ pomislih u sebi. Dokument koji mi je dao Kraft i koji je bio u mene u džepu, imao bi žalosnu sudbinu kad bi mu pao u ruke. Najedanput sam osetio da se sve to meni popelo na vrat; ta pomisao, u vezi sa svim ostalim, naravno, samo me je razdražila.
   —  Arkadije, želeo bih da se lepše odeneš, dragi prijatelju; odelo ti nije ružno, ali za ubuduće mogao bih ti preporučiti jednog dobrog krojača Francuza, koji je vrlo savestan i dobroga ukusa.
—  Molim vas da mi nikad ne činite slične predloge, — planem ja najedanput.
—  A zašto?
   —  Ja u tome, doduše, ne nalazim nikakvog unižavanja, ali mi nismo baš u takvom prijateljstvu, nego, naprotiv, čak u svađi, jer ću ovih dana, još sutra prestati da idem knezu, pošto tamo nema nikakve službe.
—  Pa cela služba i jeste u tome da ideš i sediš s njim.
—  Ta me misao unižava.
   —  Ne razumem zašto; uostalom, ako si tako osetljiv, nemoj primati novac od njega, nego samo idi njemu. Užasno ćeš ga uvrediti; on te je već zavoleo, budi uveren... Uostalom, kako hoćeš...
Bilo mu je, očevidno, neprijatno.
   —  Vi kažete, ne traži novac, a ja sam, blagodareći vašoj dobroti, danas učinio podlost: niste mi ništa rekli, te sam od njega danas tražio i naplatio mesečnu platu.
   —  Dakle, već si to učinio; a ja, priznajem, nisam mislio da ćeš tražiti; kako ste, ipak, danas svi vešti! Danas nema više omladine, Tatjana Pavlovna.
Užasno se naljutio; ali i ja sam se rasrdio užasno.
   —  Moram s vama već jedanput da se razračunam... sami ste me na to naterali, — ne znam sad kako ću.
   —  Zbilja, Sofija, odmah podaj Arkadiju njegovih šeset rubalja; a ti, dragi prijatelju, nemoj da se ljutiš zbog brzog obračuna. Po tvom licu pogađam da imaš u glavi neko preduzeće, i da ti je potreban... obrtni kapital... ili tako nešto.
   —  Ne znam šta se vidi po mom licu, ali nikako nisam očekivao od mame da će vam pričati za taj novac, kad sam je za to molio, — pogledah ja na majku, i sevnuh očima. Ne mogu da izrazim koliko sam bio uvređen.
—  Arkaša, drago dete, oprosti, tako ti Boga, nisam mogla da ne kažem...
   —  Dragi prijatelju, nemoj misliti da je htela da mi otkrije tvoje tajne, — obrati se on meni, — uz to, ona je to učinila u dobroj nameri — prosto, majka je htela da se pohvali osećajima svoga sina. Ali veruj mi da bih ja i bez toga pogodio da si ti kapitalista. Sve tvoje tajne napisane su na tvom čestitom čelu. On ima „svoju ideju“, — Tatjana Pavlovna, rekao sam vam već.
   —  Ostavimo moje čestito lice, — produžih ja da besnim, — znam ja da vi često vidite ljude skroz, što ne smeta da u drugim slučajevima ne vidite dalje od nosa, — i divio sam se vašoj pronicljivosti. Pa dobro, jeste, ja imam „svoju ideju“. To što ste se vi tako izrazili, to je, naravno, slučajno, ali se ja ne bojim da priznam: imam „ideju“. Ne bojim se i ne stidim se.
—  Pre svega, ne stidi se.
—  Ali vam je ipak neću otkriti.
   —  To jest, nećeš me udostojiti da mi otkriješ. Nije potrebno, dragi prijatelju, i bez toga znam suštinu tvoje ideje; u svakom slučaju ona se sastoji u ovome:
„Povlačim se u pustinju“, Tatjana Pavlovna! ja mislim da on hoće da postane Rotšild ili nešto slično, i
da se povuče u svoju veličinu. Razume se, on će nama i vama velikodušno odrediti izdržavanje, a meni možda i neće, — ali u svakom slučaju, to će biti naše najduže viđenje. On je kod nas kao mlad mesec — čim se pokaže, već i zađe.
   Ja zadrhtah u srcu. Naravno, to je sve bilo slučajno: on nije ništa znao, i govorio je o nečem sasvim drugom mada je i pomenuo Rotšilda; ali kako je samo mogao onako verno da oceni moja osećanja: da s njima prekinem i da se povučem? On je sve unapred pogodio i unapred je hteo tragizam fakta da zamaže svojim cinizmom. Da se užasno ljutio, o tome nije bilo nikakve sumnje.
   —  Mama! oprostite moj ispad, utoliko pre što je od Andreje Petrovića i bez toga nemoguće sakriti se, — zasmejah se ja pretvorno, i starajući se da bar za trenutak sve skrenem na šalu.
   —  Od svega je, dragi moj, najlepše to što si se zasmejao. Teško je predstaviti koliko time dobija svak, čak u svojoj spoljašnosti. Govorim najozbiljnije. On, Tatjana Pavlovna, uvek tako izgleda kao da ima u glavi bogzna koliko važnu stvar, da se čak i sâm stidi zbog toga.
—  Ozbiljno bih vas molio da smotrenije govorite, Andreja Petroviću.
   —  Imaš pravo, dragi prijatelju; ali je potrebno jedanput za svagda da se kaže sve, da se posle toga više i ne dotičemo. Došao si nam iz Moskve s tim da se ovde odmah pobuniš, — to je za sada što znamo o cilju tvoga bavljenja kod nas. O tome što si došao s tim da nas nečim zadiviš, o tome, razume se, neću da kažem ni reči. Zatim, kod nas si čitav mesec i na nas frčeš, međutim, očevidno si inteligentan čovek i kao takav mogao bi to frčanje da ostaviš onima koji ničim drugim ne mogu da se osvete ljudima za svoje ništavilo. Neprestano se zatvaraš, dok već tvoj čestit izgled i tvoji rumeni obrazi jasno dokazuju da bi mogao pogledati svima u oči s punom nevinošću. On je hipohonder, Tatjana Pavlovna, ne razumem zašto su svi oni danas hipohondri?
—  Kad ne znate ni gde sam odrastao, kako možete znati zašto sam hipohonder?
—  Evo objašnjenje: ti si uvređen zato što sam zaboravio gde si odrastao!
   —  Nije tako, nemojte da mi pripisujete gluposti, Mama, Andreja Petrović me je maločas pohvalio što sam se zasmejao; hajde, smejte se, što tako sedite! H oćete li da vam o sebi pričam anegdote? U toliko pre što Andreja Petrović ništa ne zna o mome životu.
   U meni je kipelo. Znao sam da nikad više nećemo kao sada sedeti svi zajedno, i da, ako izađem iz ove kuće, nikad više u nju neću ući, — i zbog toga, uoči svega toga, nisam mogao da se savladam. On me je sâm izazvao na takvo finale.
   — To će nam, naravno, biti vrlo milo, samo ako odista bude i smešno, — reče on gledajući u mene pronicljivo. — Ti si postao malo grub, dragi prijatelju, tamo gde si rastao, ali ipak si još dosta pristojan. On je danas vrlo mio, Tatjana Pavlovna, i vrlo dobro ste učinili što ste najzad otvorili ovaj paket.
   Ali Tatjana Pavlovna se mrštila; ona se čak nije ni obrnula na njegove reči, i produžila je da otvara paket i da na dodate joj tanjire ređa slatkiše. I moja majka je sedela u savršenoj nedoumici, naravno, shvatajući i predosećajući da se stvar između nas neće svršiti dobro. Sestra me je još jedanput povukla za lakat.
III
 
   —  H oću samo da vam svima ispričam, — počeh ja bez svakog ustručavanja, — kako se jedan otac prvi put sreo sa svojim dragim sinom; a to se desilo „tamo gde si rastao“...
—  Dragi prijatelju, da to ne bude... dosadno? Ti znaš: Tous les genr'es...[13]
—  Ne mrštite se, Andreja Petroviću, neću ja to što vi mislite. ja baš hoću da se svi smeju.
   —  Iz tvojih usta u Božje uši, dragi moj. Znam da nas sve voliš i... da nećeš da nam pokvariš ovo veče, promrmlja on nekako izveštačeno, nemarno.
—  Vi ste, naravno, i sada po mom licu poznali da vas volim?
—  Da, delimično i po licu.
   —  A i ja sam po licu Tatjane Pavlovne odavno pogodio da i ona mene voli. Ne gledajte me tako zverski, Tatjana Pavlovna, bolje se smejte! Bolje je da se smejemo!
Ona se najedanput brzo okrenu meni, i uze da me gleda oštro pola minuta:
   —  Uzmi se na um! — zapreti mi prstom, ali tako ozbiljno da se to nimalo nije moglo odnositi na moju glupu šalu, nego je bila opomena za nešto drugo: „nemoj ponovo da otpočinješ!“
—  Andreja Petroviću, zar se vi zbilja ne sećate kad sam se prvi put s vama sreo u životu!
   —  E, Bože moj, zaboravio sam, dragi prijatelju, i u duši se osećam kriv. Sećam se samo da je to moralo biti vrlo davno, i da se desilo negde...
   —  Mama, a zar se ni vi ne sećate kako ste bili u selu gde sam rastao, čini mi se, do moje šeste ili sedme godine, i, što je glavno, da li ste vi bili kadgod u tom selu uistini, ili mi se to samo čini kao u snu da sam vas tamo prvi put video?
   —  Kako da se ne sećam, Arkašenjka, kako da se ne sećam! Da, ja sam tamo bila tri puta u gostima kod Varvare Stepanovne; prvi put sam došla kad ti je bila svega godina dana od rođenja; drugi put kad si navršio četiri godine, i, posle, kad ti je prošlo šest godina.
   —  A ja sam ceo mesec hteo za to da vas upitam. Moja majka je sva porumenela od brzo naišlih uspomena i s osećajem me zapita:
—  Zar me se, Arkašenjka, zbilja još od tada sećaš?
   —  Ničega se ne sećam i ništa ne znam, sem što je od vašega lica nešto ostalo u mome srcu za ceo moj život, i, sem toga, ostala mi je svest da ste vi moja majka. Celo to selo i sad vidim kao u snu, zaboravio sam i svoju dadilju. Varvaru Stepanovnu zapamtio sam malo samo po tome što je večito bila povezane glave zbog bolesnih zuba. Sećam se još oko kuće ogromnog drveća, lipa, izgleda, zatim neki put vrlo sjajnog sunca koje prodire kroz otvorene prozore, ograđenog vrta s cvećem i staza u njoj; a vas se, mama, sećam jasno samo u jednom trenutku kad su me u tamošnjoj crkvi pričešćivali, a vi ste me izdigli da primim pričešće i da celivam putir; to je bilo u leto, i jedan golub je proleteo kroz crkvu iz jednoga prozora na drugi...
—  Gospode! Sve je bilo baš tako, — zapljesnu moja majka rukama, — i toga goluba se sećam kao da ga
sad vidim. Ti si pred samim putirom počeo da se otimaš i da vičeš: „eno goluba, eno goluba!“
   —  Vaše lice, ili nešto od njega, izraz njegov, do te mere se urezalo u mojoj pameti da sam vas posle pet godina u Moskvi odmah poznao, mada mi niko nije kazao da ste moja majka. A kad sam se prvi put sreo sa Andrejom Petrovićem, to je bilo kad sam otišao od Andronikovih; kod njih sam dotle tiho i veselo proveo čitavih pet godina. Sećam se do sitnica njihovoga državnoga stana, i svih onih gospođa i gospođica koje su sad sve već u godinama, i cele kuće, i samoga Andronikova, kako celo snabdevanje, živinu, ribe i prasad donosi sâm iz varoši u paketima, i za stolom umesto svoje žene koja se sve pravila važna, sipao nam supu, i kako smo se svi za stolom tome smejali, a on prvi. Tamo su me gospođe naučile da govorim francuski, ali sam najviše voleo Krilovljeve basne, kojih sam mnogo naučio napamet, i svaki dan sam deklamovao po jednu Andronikovu, ulazeći pravo k njemu u njegov mali kabinet, bez obzira da li je imao posla ili nije. I eto pomoću basne sam se i s vama upoznao, Andreja Petroviću. Vidim da ste počeli da se prisećate.
   —  Nečega se kao sećam pomalo, dragi moj, od onoga što si mi tada ispričao... da li basnu, ili Pamet donosi jad[14] ako se ne varam? Ipak, koliko ti imaš dobro sećanje!
—  Dobro sećanje! Baš nimalo! ja sam celoga života mislio samo na ovo jedno.
—  L epo, lepo, dragi moj, prosto me oživljavaš tvojim pričanjem.
   On se čak nasmešio, i odmah za njim počele su se smešiti moja majka i sestra. Poverenje se vraćalo; ali Tatjana Pavlovna, pošto je izređala na stolu slatkiše i sela u ugao, i dalje me je gledala oštrim i namrgođenim pogledom. ja produžih:
   —  To se desilo ovako: jedanput, jednoga divnoga jutra dođe po mene prijatelj moj od detinjstva, Tatjana Pavlovna, koja se uvek pojavljivala u mome životu iznenadno kao u pozorištu, i odveze me u kolima u jednu plemićku kuću u jedan sjajan stan. Vi ste se nastanili tada kod gospođe Fanariotove, Andreja Petroviću, u njenoj kući u kojoj niko nije sedeo, a koju je ona od vas ranije kupila; ona je u to doba bila u inostranstvu. Dotle sam nosio samo bluze, a sad me najedared obukoše u lepo pravo odelo i dadoše mi vanredno lepo belo rublje. Tatjana Pavlovna celoga toga dana trčkarala je oko mene i nakupovala mi mnogo stvari; a ja sam neprestano išao kroz puste sobe i zagledao se u sva ogledala. I tako sam sutradan oko devet časova izjutra, lutajući po sobama, najedanput, i ne sluteći, ušao u vaš kabinet. ja sam vas već video još uoči toga dana, tek što su me bili dovezli, na stepenicama, ali samo za čas. Vi ste silazili sa stepenica, išli ste u kola da se nekuda odvezete; u Moskvu ste došli sami, posle vrlo dugoga otsustva i na kratko vreme, tako da su se svi o vas grabili, i da skoro i niste živeli kod kuće. Kad ste me sreli na stepenicama s Tatjanom Pavlovnom, samo ste uzviknuli otegnuto: A! i niste čak ni zastali.
   —  On opisuje s naročitom ljubavlju, — primeti Versilov, okrenuvši se Tatjani Pavlovnoj; ali ova je okrenula glavu na drugu stranu i ne htede ništa da odgovori.
   —  Kao da vas sad gledam kako ste tada bili mladi i lepi. Za čudo ste uspeli da ostarite i da poružnjate za ovih devet godina, oprostite mi moju otvorenost; uostalom, vama je i tada već bilo trideset i sedam godina, ali ja nisam mogao da skinem očiju s vas: kakvu ste imali divnu kosu, gotovo sasvim crnu, sjajnu, bez ijedne sede; brkove i zaliske, kao da ih je zlatar salio, — ne mogu drukčije da se izrazim; lice zatvoreno bledo, ne ovako bolesno bledo kao sada, nego kao što ga ima vaša kći Ana Andrejevna, koju sam imao čast danas da vidim; svetle i crne oči i sjajni zubi, naročito kad biste se zasmejali. Baš ste se zasmejali kad ste me videli da ulazim; nisam tada mnogo razumevao, ali od vašega osmejka srce mi se razveselilo. Toga jutra bili ste u kratkom zagasitoplavom kadifenom kaputu, sa mašnom boje solferino, u skupocenoj košulji sa alansonskim čipkama, stajali ste pred ogledalom sa jednom sveščicom u ruci i vežbali se, deklamujući, poslednji monolog Čackoga,[15] a naročito njegov poslednji uzvik: „Dajte kola, kola!“
   —  Ah, Bože moj, — uzviknu Versilov, — odista! On ima pravo! ja sam se tada primio, bez obzira na kratko bavljenje u Moskvi, zbog toga što je Nilejko oboleo, da igram ulogu Čackoga na domaćoj predstavi kod Aleksandre Petrovne Vitovtove!
—  Zar ste bili odista zaboravili? — zasmeja se Tatjana Pavlovna.
   —  On me je potsetio! I, priznajem, tih tadašnjih nekoliko dana u Moskvi bili su, može biti, najlepši trenuci u celom mome životu! Svi mi bili smo tada još toliko mladi... i svi smo s takvim žarom očekivali... Tada sam u Moskvi neočekivano sreo toliko... Ali, produži, dragi moj; vrlo dobro si učinio što si sve tako podrobno ispripovedao...
   —  Ja zastadoh, uzeh da vas gledam, i uzviknuh: „Ah, kako je lep, pravi Čacki!“ — Vi se najedanput okrenuste prema meni i zapitaste: „A zar ti znaš ko je Čacki?“ — sedoste na divan u najboljem raspoloženju da pijete kafu, — tako da sam hteo da vas zagrlim. Tad sam vam saopštio da su kod Andronikova svi vrlo mnogo čitali, i da gospođice znaju mnogo stihova napamet, i da iz komada Pamet donosi jad često u kući između sebe prikazuju pojedine scene, i da su cele prošle nedelje svi čitali po večeri zajedno „Zapise jednoga lovca“,[16] i da najviše volim Krilovljeve basne, i da ih znam napamet. Vi mi tada rekoste da štogod kažem napamet, i ja vam očitah „Devojku probiračicu:“
 
„Jedna mlada devojka želela je sebi mladoženju“.
   —  Tačno, tačno, no, svega se sećam, — uzviknu opet Versilov. — Ali, dragi prijatelju, i ja se tebe sada sećam jasno: ti si tada bio tako mio dečak, ljubazan iako mali, i kunem ti se, i ti si izgubio za ovih devet godina.
   Tada su se svi, čak i Tatjana Pavlovna, počeli da smeju. Jasno je da je Andreja Petrović izvoleo da se šali, i da mi je u istoj moneti „vratio“ onu moju primedbu da je ostareo. Svi su bili veseli; ali je i bilo sve divno ispričano.
   —  Dok sam deklamovao, vi ste se sve više smešili, ali ja nisam ni do polovine došao, a vi me zaustaviste, zazvoniste, i sluzi koji je ušao, naredite da zamoli Tatjanu Pavlovnu da dođe, i ona je odmah žurno došla s tako veselim licem da je ja, koji sam je juče video, sad gotovo jedva poznadoh. Pred Tatjanom Pavlovnom sam ponovo deklamovao „Devojku probiračicu“ i doterao do kraja sjajno; čak se i Tatjana Pavlovna nasmešila, a vi, Andreja Petroviću, ste uzviknuli „bravo“! i izjavili živo da ne bi bilo čudno kad bi takav mali dečak, kao ja što sam u mojim godinama, očitao basnu o „Cvrčku i mravu“, ali ovu basnu:
 
„Jedna mlada devojka želela je sebi mladoženju, To nije ništa strašno“.
   Čujte samo kako on izgovara: „To nije ništa strašno!“ Jednom reči, bili ste ushićeni. Vi tada počeste da s Tatjanom Pavlovnom govorite francuski, i ona se odmah namrštila i uzela da vam protivreči, čak se i vrlo naljutila; ali kako je nemoguće odreći Andreji Petroviću kad nešto zaželi, to me je Tatjana Pavlovna brzo odvela u svoju sobu; tamo su me ponova umili, oprali mi ruke, promenili rublje, namazali mi kosu pomadom i čak načinili kovrčice. Zatim se pred veče i sama Tatjana Pavlovna namestila dosta svečano, toliko čak da je to prešlo moja očekivanja, i odvezla me sobom u kolima. Došao sam u pozorište prvi put u životu, na diletantsku predstavu kod gospođe Vitovtove; puno sveća, lustera, dama, oficira, đenerala, gospođica, zavesa, redova stolica, — ništa slično dotle nisam video. Tatjana Pavlovna zauzela je najskromnije mesto u jednom od poslednjih redova, i mene je posadila pored sebe. Bilo je, razume se, i dece kao što sam bio ja, ali ja nisam ni na šta gledao, nego sam čekao predstavu sa uzbuđenim srcem. Kad ste vi izišli na scenu, Andreja Petroviću, bio sam oduševljen do suza, — zašto i zbog čega — ni sâm ne znam. Otkud suze oduševljenja? — to mi je bilo čudno kad god sam se ovih devet godina toga sećao! Sav obamro pratio sam predstavu, u kojoj sam, naravno, razumeo samo to da ga je ona prevarila, da ga ismejavaju glupaci i ljudi koji ne vrede ni koliko prst na njegovoj nozi. Kad je deklamovao na balu, razumeo sam da se oseća unižen i uvređen, da prekoreva sve te bednike, ali da je on — velik, velik! Naravno, sprema kod Andronikova pomogla je da bolje razumem, ali — i vaša igra, Andreja Petroviću! Prvi put sam gledao pozorišnu predstavu! U poslednjoj sceni kad je Čacki viknuo: „Dajte kola, kola!“ (a vi ste to viknuli divno), ja skočih sa stolice i zajedno sa celom salom, koja se tresla od aplauza, zatapšah rukama i iz sve snage viknuh „bravo!“ Živo se sećam kako me je u tom času kao čiodom ubolo pozadi „niže pojasa“: ljutito me uštinula Tatjana Pavlovna, ali ja na to nisam obraćao pažnju! Razume se, odmah posle predstave „Pamet donosi jad“ Tatjana Pavlovna me je odvezla kući: „ti ne možeš ostati na igranci, zbog tebe ni ja ne mogu da ostanem!“ siktali ste vi na mene, Tatjana Pavlovna, celim putem u kolima. Celu noć bio sam u bunilu, a ujutru u deset sati već sam bio pred kabinetom, ali kabinet je bio zatvoren: kod vas je u poseti bilo puno ljudi, i vi ste s njima razgovarali o poslovima; posle ste otišli na ceo dan i ostali duboko u noć, -— i tako vas nisam više ni video! Ono što sam tada hteo da vam kažem — zaboravio sam, naravno, ni tada nisam znao šta, ali sam vatreno želeo da vas vidim što pre. Preksutra izjutra, još oko osam časova, izvoleli ste da otputujete u Serpuhov: kratko vreme pre toga bili ste prodali svoje imanje u tulskoj guberniji da biste isplatili svoje poverioce, ali vam je ipak u rukama ostala prilično zamašna suma, i zbog toga ste tada i u Moskvu dolazili u koju niste do toga vremena mogli ni da zavirite iz straha od poverilaca, i jedino onaj prostak iz Serpuhova, jedini među svima poveriocima, nije pristajao da primi polovinu duga mesto celoga. Tatjana Pavlovna na moje pitanje čak nije ni odgovarala: „Šta se tebe to tiče, prekosutra ću te odvesti u pansion; spremi se, uzmi svoje sveske, knjige dovedi u red, i nauči se da sâm držiš u redu svoj kufer, ne pristoji se da odrasteš razmažen, gospodine“, te ovo, te ono, čantrali ste mi, Tatjana Pavlovna ta tri dana! Tako je i bilo, odvezli su me u pansion kod Tušara, mene, u vas zaljubljenog i bezazlenog, Andreja Petroviću; i ko bi rekao, ceo ovaj naš susret bio je najgluplja slučajnost; ali hoćete li mi verovati da sam posle pola godine hteo da pobegnem od Tušara kod vas.
   — Divno si pričao o svemu, i na sve si me tako živo podsetio, — polako i razvučeno reče Versilov, — ali me vrlo iznenađuje u tvojoj priči bogatstvo nekih čudnih podrobnosti, o mojim dugovima, naprimer. Da ne govorim o izvesnoj nepriličnosti tih podrobnoeti, i ne razumem kako si do njih došao?
   —  Podrobnosti? Kako sam do njih došao? Pa rekao sam vam da sam svih ovih devet godina samo to radio: kupio sam podrobnosti o vama.
   —  Čudno priznanje i čudno provođenje vremena. On se okrenu poluležeći u naslonjači, i čak je malo i zevnuo, — naročito ili ne, ne znam.
—  Da li da produžim o tome kako sam hteo da pobegnem vama od Tušara?
—  Zabranite mu, Andreja Petroviću, uzmite ga i izbacite ga napolje, — upade Tatjana Pavlovna.
   —  Nije moguće, Tatjana Pavlovna, — odgovori Versilov ohrabrujući me; — Arkadije je očevidno nešto naumio, i, prema tome, bezuslovno je potrebno dopustiti mu da dovrši. Pa neka ga, neka priča. Ispričaće što ima, skinuće teret s leđa, a za njega to i jeste glavno da zbaci teret s leđa. Otpočni, dragi moj, tvoju novu istoriju; to jest, ja samo tako kažem da je nova; ne uznemiruj se, znam njen svršetak.
IV
 
   —  Moje begstvo, to jest moja namera da pobegnem vama, bilo je vrlo prosto. Tatjana Pavlovna, sećate li se kako vam je dve nedelje posle moga dolaska u pansion, Tušar napisao pismo, — je l’ te? Meni je docnije Marija Ivanovna pokazivala to pismo, i ono se sačuvalo u hartijama pokojnoga
Andronikova. Tušar se najedared setio da je za mene malo uzeo para, i „s dostojanstvom“ vas izvestio u svom pismu da se u njegovom zavodu vaspitavaju kneževski i senatorski sinovi, i da on smatra da škodi ugledu njegovoga zavoda ako drži vaspitanika takvoga porekla kao što sam ja, i ako mu se ne plati dodatak.
—  Mon cher, ti bi mogao...
   —  O, ništa, ništa, — upadnem ja, — ja ću samo malo o Tušaru. Vi ste mu, Tatjana Pavlovna, odgovorili još iz unutrašnjosti, kroz dve nedelje, i oštro ga odbili. Sećam se kako je tada, sav crven, ušao u naš razred. On je bio jedan vrlo mali i vrlo gojazan Francuz, bilo mu je oko četrdeset i pet godina, i odista iz Pariza rodom, razume se iz obućarske porodice, ali je već nezapamćeno otkad je služio u Moskvi kao predavač francuskoga jezika u državnoj školi, imao je čak i čin, kojim se neobično mnogo ponosio, — i bio je čovek duboko neobrazovan. Nas, pitomaca, bilo je kod njega svega šestorica; od njih je odista jedan bio rođak nekog senatora iz Moskve; svi mi kod njega živeli smo savršeno kao u porodici, više pod prismotrom njegove žene, vrlo fine dame, kćeri jednog ruskog činovnika. ja sam se za te dve nedelje užasno pravio važan pred drugovima, hvalio se svojim plavim odelom i svojim taticom Andrejom Petrovićem, i njihova pitanja: zašto sam ja Dolgoruki, a ne Versilov, nimalo me nisu zbunjivala, a to zato što ni ja sam nisam znao zašto.
   —  Andreja Petroviću! — ciknu Tatjana Pavlovna pretećim glasom gotovo. Naprotiv, moja majka me je, ne skidajući s mene pogleda, slušala besprekidno, i očevidno joj je bilo milo da produžim.
   —  Ce Touchard... odista, sećam se sad, bio je tako jedan mali, nemiran čovek, — procedi Versilov, — ali meni su ga tada preporučili sa najlepše strane...
   —  Ce Touchard je ušao s pismom u ruci, prišao našem velikom hrastovom stolu za kojim smo sva šestorica baš učili, uhvatio mene snažno za ramena, podigao me od stola i naredio mi da uzmem svoje sveske.
   —  Tvoje mesto nije ovde, nego tamo, — pokaza mi on jedan mali sobičak levo od predsoblja, u kome je stajao jedan prost sto, jedna pletena stolica i divan pokriven voštanim platnom, — isti ovakav kao što je ovaj sada kod mene u sobi pod krovom. ja pređoh iznenađen i vrlo uplašen: nikad se dotle sa mnom niko nije grubo ophodio. posle pola sata, kad je Tušar izišao iz učionice, počeo sam da se sa drugovima pogledam i smejem; naravno, oni su se smejali meni, ali ja to nisam ni naslućivao, nego sam mislio da se smejemo zato što smo veseli. Tada najedanput ulete Tušar, uhvati me za kosu, i poče da me vuče.
—  Ti ne smeš zajedno sedeti sa plemićkom decom, ti si niskoga porekla i pravi sluga!
   I on me šljepnu snažno po mom punom rumenom obrazu. To mu se dopalo, te me je udario i drugi i treći put. ja se zacenih od plača, bio sam strahovito iznenađen. Ceo sat sam sedeo pokrivši rukama lice, i plakao sam i plakao. Desilo se nešto što nikako nisam razumevao. Ne razumem kako je jedan čovek koji nije bio rđav, kao Tušar, tuđinac, koji se čak radovao oslobođenju ruskoga seljaka, — mogao tući jedno glupo derište kao što sam bio ja. Uostalom, ja sam bio samo iznenađen, a ne i uvređen; još nisam umeo da se nađem uvređen. Meni se učinilo da sam nešto skrivio, ali kad se popravim, on će mi oprostiti, i opet ćemo svi biti veseli, ići ćemo u dvorište da se igramo, i živećemo da ne može biti lepše.
   —  Prijatelju moj, da sam samo znao... — reče Versilov otegnuto s nemarnim osmejkom malo umornoga čoveka; — ali ko je mogao misliti da je takav pustahija taj Tušar! Uostalom, ipak ne gubim nadu da ćeš se ti svim silama potruditi i da ćeš nam sve to, najzad, oprostiti, te ćemo opet živeti da ne može biti lepše.
I on zevnu.
   —  Ali ja ne krivim nikoga, baš nimalo, i verujte, ne žalim se na Tušara! — izgovorih ja glasno, malo zbunjen. — Tukao me je čitava dva meseca. Sećam se da sam sve hteo nečim da ga obezoružam, te sam mu hvatao da ih ljubim ruke i ljubio ih, i neprestano plakao i plakao. Drugovi su me ismevali i prezirali, jer je Tušar počeo da me često upotrebljava da ga poslužujem, naređivao mi da mu donosim odelo kad se oblačio. Tu sam se instinktivno koristio mojim lakejstvom: starao sam se iz sve snage da mu ugodim i nimalo nisam bio uvređen, zato što ništa od svega toga nisam razumevao, i iznenađuje me čak do danas to kako sam bio tada još toliko glup da nisam mogao da shvatim da im nisam ravan. Istina, moji drugovi su mi mnogo i tada već objasnili; bila je to dobra škola. Tušar je docnije uzeo da me udara kolenom pozadi umesto da me bije po licu, a posle pola godine, bio je prema meni neki put i ljubazan; ali bar jedanput mesečno, da ne bih zaboravio, radi opomene, ipak bi me izudarao. Uskoro sam opet mogao da sedim s ostalim dečacima i da se zajedno s njima igram, ali ni jedanput, za cele dve i po godine, Tušar nije zaboravio razliku u socijalnom položaju našem, i mada ne često, ali ipak me je stalno upotrebljavao da ga uslužujem, i ja mislim zato, da bi me opominjao. Bežao sam, to jest, hteo sam da bežim već pet meseci posle ta prva dva meseca. Uopšte, bio sam celoga života spor na odlukama. Kad sam legao u postelju i pokrio se da spavam, odmah sam počeo da maštam o vama, Andreja Petroviću, samo o vama; savršeno ne znam zašto je tako bilo. Vi ste mi čak i na san dolazili. Glavno, strasno sam maštao o tome da ćete iznenada doći, ja ću vam pasti u zagrljaj, a vi ćete me odvesti odavde k sebi u onaj kabinet, i opet ćemo ići u pozorište, i sve tako. Glavno, nećemo se više rastati — to je bilo glavno. Kad smo se izjutra probudili, drugovi su odmah otpočinjali ismejavanje i podrugivanje; jedan od njih počeo je prosto da me tuče, i da mi naređuje da mu dodajem čizme; ružio me je najpogrdnijim imenima, i naročito se starao da objasni moje poreklo, čemu su se radovali ostali koji su slušali. A kad se na kraju pojavljivao sâm Tušar, u mojoj duši počelo je da se rađa nešto neizdržljivo. Osećao sam da mi ovde nikad neće oprostiti, — o, već sam počeo pomalo da shvatam šta je to što mi neće oprostiti, i šta sam skrivio! I tako sam najzad rešio da bežim. Maštao sam o tome užasno čitava dva meseca, i najzad sam se rešio; tada je bio septembar. Sačekao sam da se svi drugovi raziđu u subotu na nedeljni odmor, a dotle sam krišom i pažljivo načinio zavežljaj najneophodnijih stvari; od para imao sam dve rublje. H teo sam da sačekam da se smrkne: „tada ću sići niz stepenice, mislio sam, i izići ću, a zatim ću otići“. Kuda? Znao sam da je Andronikov već bio premešten u Petrograd, te sam se bio rešio da odem kod Fanariotovih na Arbatu; „noć ću provesti gde bilo šetajući ili sedeći, a izjutra ću se raspitati kod posluge u kući: gde je sad Andreja Petrović, i ako nije u Moskvi, onda u kom je gradu ili u kojoj je državi? Sigurno će mi reći. I onda ću otići, a zatim ću na drugom mestu opet negde i koga bilo zapitati na koji đeram treba da udarim da stignem u taj i taj grad, i onda ću opet izići, i produžiću jednako da idem. Neprestano ću ići: noćivaću gde bilo na putu pod drvećem, a ješću jedino hleba, a hleb za dve rublje, trajaće mi vrlo dugo“. Ipak u subotu nisam mogao da pobegnem; trebalo je sačekati do sutra, do nedelje; Tušar, kao naročito, ove je nedelje nekuda sa ženom otišao; kod kuće smo ostali u celoj kući samo ja i Agafja. Čekao sam da dođe noć, sa strašnom čežnjom; sećam se: sedeo sam u našoj sali kod prozora i gledao na prašljivu ulicu sa drvenim kućicama i na retke prolaznike. Tušar je imao stan u zabačenom kraju i s prozora se mogao videti đeram, i ja mišljah u sebi: da li je to taj đeram? Sunce je zalazilo tako crveno, nebo je bilo tako hladno, i oštar vetar, baš kao i danas, dizao je prašinu. Najzad se sasvim smrklo; ja stadoh pred ikonu i počeh da se molim Bogu, ali brzo, žurio sam se: zgrabih zavežljaj i na prstima pođoh da silazim niz stepenice koje su škripale, u užasnom strahu da me iz kujne ne čuje Agafja. Ključ je bio u vratima, otvorih vrata, i najedared — preda mnom se zacrni tamna noć kao beskrajna, opasna neizvesnost, a vetar mi, uz to, odnese kapu s glave. Bio sam izišao na ulicu; na drugoj strani trotoara razlegalo se promuklo deranje jednog pijanoga prolaznika koji je psovao; ja malo postojah, pogledah, i tiho se vratih, tiho se popeh gore, tiho se svukoh, razvezah zavežljaj i legoh ničice, bez suza i bez misli, i eto od toga trenutka sam počeo da mislim, Andreja Petroviću! Od toga trenutka, kad sam postao svestan da sam, povrh toga što sam lakej, još i kukavica, počelo je moje pravo, moje istinsko duševno razviće!
   — A i ja sam tebe, od ovoga trenutka sada, za navek upoznala! — skoči najedanput sa svoga mesta Tatjana Pavlovna, i to tako neočekivano da sam bio potpuno iznenađen; — da, ti si ne samo tada bio lakej, nego si i sada lakej; ti imaš lakejsku dušu! Šta je tada Andreji Petroviću bilo stalo da te ne da da budeš obućar? Čak bi ti učinio dobročinstvo da te je dao na zanat! Ko je od njega mogao što više za tebe da očekuje ili traži? Tvoj otac, Makar Ivanović, je ne samo to molio, nego je i tražio da vas, njegovu decu, ne izvodi iz nižega staleža. Ne, ti ne ceniš što te je doveo do universiteta, i što si pomoću njega stekao prava. Drugovi su ga u školi zadirkivali, vidiš ti njega, i on se zakleo da se osveti čovečanstvu... Rito jedna!
   Priznajem da sam bio poražen ovim ispadom. Ustao sam i jedno vreme samo gledao, ne znajući šta da kažem.
   — Odista, Tatjana Pavlovna mi je rekla nešto novo, — okrenem se ja odlučno, najzad, Versilovu; — odista, ja sam utoliko lakej što nikako ne mogu da se zadovoljim time što me Versilov nije dao u obućare; čak ni „prava“ na viši stalež me nisu dirnula, nego sam iskao celoga Versilova, iskao sam sebi oca... eto to sam tražio — kako dakle da onda nisam lakej? Mama, meni je na savesti već osam godina kako ste mi sami dolazili u posetu kod Tušara i kako sam vas tada primio, ali sada neću o tome da pričam, jer Tatjana Pavlovna neće dopustiti. Sutra, mama, još ćemo se možda videti. Tatjana Pavlovna! A šta ako sam do toga stepena lakej da nikako ne mogu ni to da dopustim da se čovek pored žive žene može još jedanput da ženi? A baš to se desilo sa Andrejom Petrovićem u Emsu! Mama, ako nećete da ostanete s mužem koji će se sutra oženiti s drugom, onda ne zaboravite da imate sina koji vam obećava da će vam doveka biti sin koji vas poštuje, ne zaboravite to i pođite sa mnom, ali samo pod uslovom: „ili on, ili Ja“, — hoćete li? Naravno, ne tražim da mi sad odmah odgovorite: znam da se na takva pitanja ne može odmah odgovoriti...
   Ali nisam mogao da dovršim, prvo zato što sam bio vrlo uzbuđen, te sam se zbunio. Moja majka je bila sva bleda i glas joj se kao presekao: nije mogla ni reči da progovori. Tatjana Pavlovna govorila je vrlo glasno i mnogo, tako da nimalo nisam mogao da razumem šta, i nekoliko puta me udarila pesnicom u leđa. Samo se toliko sećam da je vikala da su moje reči „izmišljene, rođene i odrasle u sitnoj duši, prstima iščačkane“. Versilov je sedeo nepomično i vrlo ozbiljno, nije se osmejkivao. ja sam otišao u svoju sobu gore. poslednji pogled koji me je pratio iz sobe, bio je prekoran pogled moje sestre; ona je za mnom strogo vrtela glavom.
GLAVA SEDMA
I
 
   Sve ove scene opisujem ne štedeći sebe, da bih se svega jasno setio i da bih obnovio utiske. Kad sam se popeo u svoju sobu, nisam znao da li treba da se stidim ili da likujem kao čovek koji je ispunio svoju dužnost. Da sam bio za dlaku iskusniji, znao bih da i najmanja sumnja u takvom slučaju daje pravo da se objasni stvar onim što je gore. Ali mene je zbunjivala druga okolnost: ne znam zašto sam bio veseo, ali sam bio užasno veseo, pored svega toga što sam bio u sumnji i što sam otvoreno bio svestan da sam se nisko pokosio. Čak i to što me je Tatjana Pavlovna onako pakosno izgrdila, bilo mi je samo smešno i zabavno, i nimalo me nije ljutilo. Verovatno je da je to sve bilo zbog toga što sam raskinuo lanac i što sam se prvi put u životu osećao na slobodi.
   Osećao sam takođe da sam pokvario svoj položaj: još mi je sad nejasnije bilo šta imam da činim s pismom o nasleđu. sad će tek sigurno pomisliti da hoću da se osvetim Versilovu. Ali još dok sam bio dole, za vreme sve te debate, bio sam rešio da stvar s pismom o nasleđu predam na rešenje trećem licu, i da se, kao sudiji, obratim Vasinu, a ako on bude odbio, onda nekom drugom, — već sam znao kome. Jedanput, samo zbog ove jedne stvari, ići ću Vasinu, mislio sam u sebi, a posle — posle ću iščeznuti za sve zadugo, za nekoliko meseci, a za Vasina ću čak naročito iščeznuti: jedino s majkom i sa sestrom, možda, viđaću se, ali retko. Sve je to bilo u mislima bez reda; osećao sam da sam nešto učinio, ali ne onako kako je trebalo, i — i ipak sam bio zadovoljan; ponavljam, ipak sam zbog nečega bio veseo.
   Rešio sam se ranije da legnem da spavam, pošto sam sutra imao mnogo da idem. Sem što ću uzeti sebi stan i preseliti se, doneo sam još neke odluke, koje sam se rešio da izvršim bilo ovako ili onako. Ali ovo veče nije moglo da se završi bez iznenađenja, i Versilov je umeo da me vanredno zadivi. U moj sobičak nikad nije dolazio, a sad, još nisam ni jedan sat bio u ovoj sobi, kad začuh njegove korake na stepenicama: zvao me je da mu osvetlim. Izneo sam sveću, i pruživ dole ruku koju je on uhvatio, pomogoh mu da se popne gope.
   —  Merci, prijatelju, ovamo još nijedanput nisam ulazio, čak ni kad sam pogađao stan. Predosećao sam kako je ovde, ali ipak nisam mislio da je takva rupa. — Stao je nasred moje sobice i radoznalo gledao po njoj. — To je grob, pravi grob!
   Odista, bilo je neke sličnosti s unutrašnjošću groba, i baš sam se začudio kako je on tačno jednom rečju ocenio. Sobica je bila uzana i duguljasta; na visini mojih ramena, ne više, počinjao je ugao zida i krov, čiji sam kraj mogao da opipam dlanom. Versilov je u prvom trenutku stajao i nehotice pogrbljen, bojeći se da glavom ne udari o plafon, ali, naravno, pošto se to nije dogodilo, on se prilično spokojno spusti na moj divan na kome je već bila nameštena moja postelja. Što se mene tiče, ja nisam hteo da sednem, nego sam ga posmatrao u najvećem divljenju.
   —  Tvoja majka mi reče da nije znala da li da primi od tebe novac koji si joj danas dao za tvoje mesečno izdržavanje. S obzirom na ovaj grob u kome stanuješ, ne samo da ne treba od tebe ništa primiti; nego, naprotiv, mi bismo trebali tebi da platimo! Nikad nisam bio ovde i... ne mogu da zamislim da se ovde može stanovati.
   —  Ja sam navikao. Ali ja vas vidim u svojoj sobi, to mi nikako ne ide u glavu posle onoga što se desilo dole.
   —  O, da, ti si bio prilično grub dole, ali... i ja imam svoje naročite planove koje ću ti objasniti, mada, uostalom, u mome dolasku ovamo nema ničega neobičnoga; čak to što se desilo dole — to je sve u potpunoj vezi stvari; ali mi, tako ti H rista, objasni ovo: ono što si nam dole pričao i na šta si nas tako svečano pripremao, da li je to odista bilo sve što si hteo da nam otkriješ ili saopštiš, i da li nisi imao nešto drugo da kažeš?
—  To je bilo sve. To jest, uzmimo da je bilo sve.
   —  To je prilično malo, dragi prijatelju; moram priznati da sam, sudeći po tvom pristupu i kako si nas pozivao da se smejemo, jednom reči, videći te kako si želeo da pričaš, — očekivao više.
—  Zar vam to nije ravnodušno?
   —  Ja to u stvari kažem iz osećanja mere: nije trebalo toliko praskanja i bila je narušena mera. Celoga si meseca ćutao, skupljao, i najedanput — ništa.
   —  H teo sam dugo da pričam, ali se sad stidim što sam i ovoliko pričao. Ne može se sve ispričati, često se izvesne stvari rečima nikad ne daju iskazati. Eto, dosta sam rekao, pa ipak niste shvatili.
   —  A, i ti dakle trpiš od toga što ti misao ne ide u reči! To je plemenit bol, dragi prijatelju, i imaju ga samo izabrani; budala je uvek zadovoljan s onim što je rekao, i, uz to, uvek kaže više nego što je potrebno; voli da je više, za rezervu.
   —  Kao i ja dole, na primer; i ja sam rekao više nego što je potrebno: tražio sam „celoga Versilova“, to je mnogo više nego što treba; meni Versilov uopšte nije potreban.
   —  Dragi prijatelju, vidim da hoćeš da popraviš ono što si dole proigrao. Očevidno je da si se pokajao, i pošto pokajati se, znači kod nas odmah koga bilo opet napasti, to me valjda nećeš i drugi put promašiti. Došao sam rano, još se nisi ohladio, i, uz to, teško podnosiš kritiku. Ali sedi, Boga ti, došao sam da ti saopštim nešto; tako, hvala. Iz onoga što si rekao svojoj majci dole, izlazi i suviše jasno da je u svakom slučaju bolje da se raziđemo. Došao sam s tim da te zamolim da to izvršiš, po mogućnosti, što mekše i bez skandala, da ne bi rastužio i naplašio svoju majku još više. Čak i to što sam ovamo došao sam, već ju je obodrilo: ona kao da veruje da ćemo uspeti da se pomirimo, i da će sve i dalje ostati po starome. ja mislim da bismo nas dvojica, ako bismo se sad, dva tri put, glasnije nasmejali, uneli veliku radost u njihova plašljiva srca. Mada su to proste duše, one ipak vole iskreno i prostodušno, i zašto da im čovek ne učini dobrotu kad se pokaže prilika? Eto, to bi bila jedna stvar. Druga je ovo: zašto da se moramo neophodno rastati sa željom za osvetom, sa škrgutom zuba, s proklinjanjem i tome slično? Bez svake sumnje, nemamo potrebe da se jedan drugome vešamo o vrat, ali se možemo rastati, tako da kažem, uzajamno uvažavajući jedan drugoga, zar nije tako, a?
   —  Sve je to — besmislica! Obećavam da ću napustiti kuću bez skandala — to je dosta. Vi kažete da to molite zbog moje majke? A meni se čini da spokojstvo moje majke tu ne igra nikakvu ulogu, nego vi to samo tako govorite.
—  Ti ne veruješ?
—  Vi sa mnom razgovarate kao da sam dete!
   —  Dragi prijatelju, spreman sam da za sve to što mi prebacuješ, za sve te godine tvoga detinjstva i tako dalje, hiljadu puta molim za oproštenje, ali, cher enfant, šta će izići iz toga? Dovoljno se inteligentan da nećeš hteti ni sâm da se nađeš u tako glupom položaju. Neću ni da govorim o tome da ni sad još nimalo ne shvatam tvoje prekore: u stvari, čime me ti upravo okrivljuješ? Time što se nisi rodio kao Versilov? Ili ne? Ba! Ti se smeješ prezrivo i odmahuješ rukama, dakle nije to?
—  Verujte da nije. Verujte da ne nalazim nikakvu čast u tome da se zovem Versilov.
   —  Ostavimo čast; i, naravno, tvoj odgovor je morao biti neizostavno demokratski; ali ako je tako, onda zašto me okrivljuješ?
   —  Tatjana Pavlovna je maločas rekla sve što mi je bilo potrebno da znam, a što ja pre nje nikako nisam mogao da pojmim: to jest, što me niste dali u obućare, i da zbog toga treba da sam vam još i blagodaran. Ne mogu da shvatim po čemu sam neblagodaran, i to sad, pošto ste mi stvar objasnili. Zar tu ne govori vaša ponosita krv, Andreja Petroviću?
   —  Verovatno ne. I, sem toga, priznaj da su svi tvoji ispadi dole, umesto da se sruče na mene, kao što si unapred i objavio, samo mučili i pogađali tvoju majku. Međutim, izgleda da se tebi ne pristoji da joj sudiš. I čime se ona o tebe ogrešila? Objasni mi takođe, ovom prilikom, dragi prijatelju: zašto si i u kakvoj nameri obaveštavao i u školi, i u gimnaziji, i u celom svom životu, i svakoga koga si prvog sreo, kao što sam slušao, da si vanbračno rođen? Slušao sam da si to činio s naročitim zadovoljstvom. A međutim, sve je to besmislica i gnusna kleveta, ti si zakoniti sin Makara Ivanovića Dolgorukog, čoveka poštenog i odličnoga umom i karakterom. Što si dobio više obrazovanja, to odista imaš da blagodariš svome bivšem spahiji, Versilovu, ali šta iz toga svega izlazi? Glavno, trubeći na sve strane priču o svome vanbračnom rođenju, što je samo po sebi kleveta, samim tim si objavio tajnu svoje majke, i, iz neke lažne gordosti, izložio svoju majku sudu svakoga ološa. Dragi prijatelju, to je vrlo neblagorodno od tebe, utoliko više što tvoja majka ni po čem nije kriva lično: ona je vrlo čestita duša, a što nije Versilova, to je jedino zbog toga što još ima muža.
   —  Dosta, ja se s vama potpuno slažem, i toliko verujem u vaš um da se potpuno nadam da ćete prestati da me i dalje grdite. Vi toliko volite meru; a, međutim, sve ima meru, pa i vaša iznenadna ljubav prema mojoj majci. Bolje od toga je ovo: kad ste se rešili da kod mene dođete i da se zadržite četvrt ili pola sata (još nikako ne znam zbog čega, ali uzmimo da je to zbog spokojstva moje majke) — i, povrh toga, s takvim zadovoljstvom sa mnom razgovarate bez obzira na ono što se desilo dole, onda je bolje da mi pričate o mome ocu, — o tome Makaru Ivanoviću, hadžiji. Baš bi mi bilo milo da od vas čujem štogod o njemu; odavno sam imao nameru da vas za to zamolim. Odlazeći odavde i, možda, na dugo vreme, vrlo bih želeo da od vas dobijem odgovor još i na ovo pitanje: zar za ovih čitavih dvadeset godina niste mogli da svojim ličnim obrazovanjem utičete na predrasude moje majke, a sad isto tako i na moju sestru, toliko, da razbijete prvobitni mrak sredine koji je majku okružavao? O, ja ne govorim o njenoj čistoti! Ona je i bez svega toga bila od vas viša u pogledu morala, izvinite, ali... ona je samo beskonačno viši — mrtvac. Živ je samo Versilov, a sve ostalo oko njega i sve što je s njim svezano, vegetira samo pod tim neizbežnim uslovom da ima čast da ga hrani svojom snagom, svojim živim sokovima. Ali je i ona sigurno nekad bila živa? Vi ste se sigurno u nešto u njoj zaljubili. Sigurno je i ona jednom bila žena?
   —  Dragi moj, kad baš želiš, nije bila nikad, — odgovori mi on, skrivši se odmah u svoj prvobitni, tadašnji njegov način ophođenja prema meni, koga se toliko sećam i koji me je toliko srdio; to jest, spolja, on je najiskrenija prostodušnost, a kad ga bolje osmotriš — sve je to samo najdublje podsmevanje od njegove strane, tako da često nisam mogao nikako da se razaznam. — Nikad nije bila! Ruskinje nikad nisu žene.
   —  A zar Poljkinje i Francuskinje jesu? Ili Italijanke, strasne Italijanke, koje umeju da očaraju civilizovanoga Rusa iz viših krugova, ljude kao što je Versilov?
—  Ah, — nasmeja se Versilov, — zar sam mogao slutiti da ću ovde naići na slovenofila?
   Sećam se od reči do reči njegovoga razgovora: počeo je da govori čak sa velikim zadovoljstvom i sa očevidnim uživanjem. Odveć mi je bilo jasno da mi nije u sobu došao da sa mnom ćaska, i isto tako da nije došao da umiri moju majku, nego je po svoj prilici imao druge ciljeve.
II
 
   — Mi, tvoja majka i ja, proveli smo svih tih dvadeset godina ćutke, — poče on svoje ćaskanje (u najvećoj meri izveštačeno i neprirodno), — i sve što je bilo između nas, dogodilo se tako, ćutke. Glavna osobina naše dvadesetgodišnje veze bilo je — ćutanje. Mislim da se nikad nismo posvađali. Istina, ja sam se često odvajao i ostavljao je samu, ali se to svršavalo time što sam se uvek vraćao. Nous revenons Toujours,[17] to ti je tako jedna osnovna osobina muškaraca; to je kod njih zbog velikodušnosti.
Kad bi brak zavisio jedino od žena, nijedan brak se ne bi održao. Smirena, popustljiva, poslušna, i u isto vreme postojana, snažna, istinski snažna, — eto takva je tvoja majka. Zapamti, ona je najbolja od svih žena koje sam sreo na svetu. A da je snažna, to te uveravam: video sam kako ju je ta snaga održala. Gde se tiče, neću da kažem ubeđenja — pravilnih ubeđenja tu ne može biti — nego samo onoga što žene drže za ubeđenje, i što, dakle, smatraju za svetinju, tu ih možeš stavljati na muke ako hoćeš. A što se mene tiče, možeš li reći: ličim li ja na mučitelja? Eto zato sam pretpostavio da potpuno ćutim, i ne samo zato što je to lakše; i, priznajem, ne kajem se. Na taj način sve je išlo samo po sebi glatko i humano, tako da sebi i ne pripisujem nikakvu zaslugu. Da kažem uzgred, u zagradama: po nečem sam uvek podozrevao da ona nikad nije verovala u moju humanost, i da je zbog toga uvek drhtala od straha; ali iako je drhtala, ipak se nije podala nikakvoj kulturi. Taj svet to nekako ume, i tu ima nešto što mi ne razumemo, i uopšte oni umeju bolje nego mi da svršavaju svoje poslove. Oni mogu da ne prestaju živeti na svoj način i u najneprirodnijim za njih prilikama, i da u prilikama njima potpuno tuđim uvek ostanu ono što su. Mi to ne umemo.
—  Ko su to oni? Ne razumem vas sasvim.
   —  Narod, dragi moj, ja govorim o narodu. On je dokazao tu veliku, živu snagu i istorijsku širinu svoju, i moralno i politički. No, da se vratim našoj stvari, primećujem ti da tvoja majka ne ćuti neprestano, tvoja majka neki put i govori, i onda govori tako da jasno vidiš da si protraćio vreme govoreći joj, pa čak da si je i pet godina postepeno pripremao. Uz to, u stanju je da ti da najneočekivanije prigovore. I opet zapamti, da je ja ne nazivam glupom; naprotiv, to je svoje vrste pamet, i to čak vrlo znatna pamet; uostalom, ti možda ne veruješ u njenu pamet...
—  Zašto da ne? ja samo ne verujem u to da vi verujete u njenu pamet istinski i ne pretvarajući se.
   —  Zar? Zar ti mene smatraš takvim kameleonom? Dragi prijatelju, ja tebi malo odveć dopuštam... kao razmaženom sinu... ali neka za sad ostane na tome.
—  Recite mi, ako možete, istinu o mome ocu.
   —  O Makaru Ivanoviću? Makar Ivanović — to ti je, kao što već znaš, spahijski sluga koji je, tako da kažem, zaželeo da se proslavi...
—  Opkladio bih se da mu vi ovoga trenutka u nečem zavidite!
   —  Naprotiv, dragi prijatelju, naprotiv, i ako hoćeš, vrlo mi je milo što te vidim u tako duhovitom raspoloženju; kunem ti se da baš sad osećam najveće kajanje, i da mi je baš sad, ovoga trenutka, po hiljaditi put možda, beskrajno žao za sve što se pre dvadeset godina desilo. Bog je svedok da se sve to desilo potpuno neočekivano... no, i onda, koliko je bilo u mojoj snazi, i humano, bar ukoliko sam tada zamišljao humanost... O, mi smo tada svi goreli revnošću da činimo dobra, da služimo građanskim ciljevima, višoj ideji; osuđivali smo podelu na klase, naša nasledna prava, imanja, i čak i zavod za pozajmice novčane, bar neki od nas... Kunem ti se. Nije nas bilo mnogo, ali smo govorili lepo, i, uveravam te, čak smo neki put lepo i postupili.
—  To onda kad ste plakali u zagrljaju?
   —  Dragi prijatelju, ja se s tobom unapred slažem u svemu; što se tiče ovoga, ti si o zagrljaju čuo od mene, i, dakle, ovoga trenutka zloupotrebljavaš moju prostodušnost i moju poverljivost; ali priznaj da taj zagrljaj baš nije bio tako ružna stvar kako izgleda na prvi pogled, naročito za ono vreme; mi smo tada tek počinjali da radimo. ja sam, istina, glumio, ali tada još nisam znao da je to samo gluma. Zar ti, na primer, nikad ne glumiš u praktičnim slučajevima?
   —  Maločas dole bio sam pao u vatru, i kad sam došao ovamo počeo je da me obuzima stid pri pomisli da ćete smatrati da sam samo glumio. To je istina da čovek neki put i kad iskreno oseća, drukčije se predstavlja; ali sada, kunem se, dole sve je bilo prirodno.
   —  To baš i jeste; sasvim si dobro rekao: „i kad iskreno oseća čovek, ipak glumi“; eto tako je bilo tačno sa mnom: mada sam se pretvarao, ridao sam potpuno iskreno. Ne sporim da je Makar Ivanović mogao shvatiti taj zagrljaj kao još veće ismevanje, da je bio oštroumniji, ali njegova čestitost je tada omela njegovu pronicljivost. Samo ne znam da li mu je tada bilo žao mene; sećam se da sam tada to vrlo želeo.
   —  Znate li, — prekinem ga ja, — evo vi se i sad, govoreći to, podsmevate. I uopšte, celo vreme dok ste govorili sa mnom, celoga ovoga meseca, vi ste se podsmevali. Zašto ste to uvek činili kad god ste sa mnom razgovarali?
   —  Misliš? — odgovori on blago. — Ti si vrlo nepoverljiv; uostalom, ako se zasmejem, ja se ne smejem tebi ili bar ne tebi samom, budi spokojan. Ali sad se ne smejem, a tada — jednom reči, učinio sam sve što sam mogao, i, veruj, ne u svoju korist. Mi, to jest tadašnji uzvišeni ljudi, suprotno narodu, nismo nimalo umeli da radimo u svoju korist: naprotiv, neprestano smo sebi pakostili koliko je moguće, i čini mi se da se to i smatralo u nas tada nekom „višom i našom korišću“, razume se u višem smislu. Današnje pokolenje pionira nesravnjeno više misli na svoju ličnu korist nego mi. ja sam tada, još pre greha, sve objasnio Makaru Ivanoviću s neobičnom otvorenošću. sad se s tim slažem da mnogo što-šta nije bilo ni potrebno objašnjavati, još manje tako otvoreno: to bi bilo uglađenije, bez obzira na humanost; ali deder zadrži se kad počneš igrati, da ne učiniš još jedan korak ako te obuzme želja? Ali ko zna, možda su to u stvari zahtevi lepoga i uzvišenoga; celoga svoga života nisam mogao to da odgonetam. Uostalom, ovo je odveć duboka tema za ovaj naš površan razgovor, ali kunem ti se da sad često umirem od stida kad se svega setim. Predložio sam mu tada tri hiljade rubalja, i, sećam se, on je neprestano ćutao, a samo sam ja govorio. Zamisli, uobrazio sam da me se on boji, to jest moga spahijskog prava, i, sećam se, upeo sam se da ga ohrabrim; govorio sam mu da se ne plaši ničega, da iskaže sve svoje želje i čak neka i kritikuje. Kao garantiju dao sam mu reč da, ako ne bude hteo da primi moj predlog, to jest tri hiljade rubalja, slobodu (za njega i za ženu, razume se) i put na sve četiri strane sveta (bez žene, razume se), onda neka kaže otvoreno, te ću mu odmah dati slobodu, vratiću mu ženu, oboje ću ih nagraditi, i neće oni morati od mene odlaziti na sve četiri strane sveta, nego ću ja od njih otići na tri godine u Italiju, sâm samcit. Mon ami, budi uveren, ne bih sobom poveo u Italiju M-11e Sapoškovu; bio sam vrlo iskren u tim trenutcima. I šta je bilo? Taj Makar je znao vrlo dobro da ću ja i učiniti ono što govorim; ali je produžio da ćuti, i tek kad sam već po treći put hteo o tome da govorim, on se odmakao, odmahnuo rukom i izišao čak nekako ceremonijalno, uveravam te, da sam bio iznenađen. Slučajno sam se tada video u ogledalu, i ne mogu da zaboravim kakav sam izgledao. Uopšte, oni kad ništa ne kažu — To je gore nego ma šta, a on je imao mračan karakter, i, priznajem, kad sam ga zvao u kabinet, ne samo da nisam imao poverenja u njega, nego sam ga se i bojao užasno: u tim krugovima ima karaktera, i užasno mnogo takvih ljudi koji se zaključaju u sebe, koji su, tako da kažem, oličenje neuračunjivosti, a toga se valja bojati više nego udaraca. Sic! I koliko sam riskovao, koliko sam riskovao! Jer, da se on razvikao po imanju, da je zaurlao, ovaj seoski Urija, — šta bi tada bilo sa mnom, malim Davidom, i šta bi mi tada ostalo da činim? Eto zato sam mu prvo i pre svega podneo tri hiljade rubalja, to je bilo instinktivno, ali sam se, srećom, prevario: ovaj Makar Ivanović bio je nešto sasvim drugo...
—  Recite mi da li se greh već dogodio? Maločas ste kazali da ste muža prizvali pre greha?
—  To jest, vidiš, kako se uzme...
—  Znači, već se dogodio. Maločas ste rekli da ste se u njemu prevarili, da je on bio nešto drugo?
   —  Šta je baš bio, ni danas još ne znam, Ali bio je nešto drugo, i, znaš, nešto potpuno pristojno; zaključujem po tome što me je najzad pred njim triput više grizla savest. Već drugoga dana je pristao da ide na put, bez reči, ne propustivši, naravno, da primi nijednu nagradu koju sam predložio.
—  Je li i pape uzeo?
   —  Još kako! I znaš, dragi prijatelju, u tom pogledu me je čak vrlo iznenadio. Tada, razume se, nisam imao u džepu tri hiljade rubalja, ali nabavim sedam stotina rubalja i predam mu ih za početak; i šta je bilo? Tražio mi je za ostalih dve hiljade i trista priznanicu sa jemstvom jednoga trgovca. Zatim mi je posle dve godine po toj priznanici tražio novac sudskim putem i s procentom, tako da sam se opet iznenadio, tim više što je bukvalno prosio milostinju u korist podizanja jedne crkve, i od tada skita se evo već dvadeset godina. Ne razumem šta će hadžiji toliki sopstveni novac... Novac je svetska stvar... ja sam mu ih, naravno, u onom trenutku nudio iskreno i, tako da kažem, u prvoj vatri, ali posle, pošto je prošlo mnogo trenutaka, mogao sam da o stvari razmislim... i računao sam da će me bar poštedeti... ili, kako da kažem, da će nas poštedeti, mene i nju, da će pričekati bar. Međutim, nije hteo ni da pričeka...
   (Ovde imam da umetnem jednu neophodnu napomenu: da se je desilo da moja majka preživi gospodina Versilova, ostala bi bukvalno bez groša u svojoj starosti, da nije bilo tih tri hiljade Makara Ivanovića, odavno udvostručenih interesom, i koje je on njoj ostavio nedirnute do poslednje rublje prošle godine u svom zaveštanju. Prozreo je Versilova još tada.)
   —  Jednom ste rekli da vam je Makar Ivanović dolazio više puta u posetu, i da je uvek odsedao kod mame?
   —  Jeste, dragi prijatelju; i s početka sam se užasno plašio tih poseta. Za sve ovo vreme, za ovih dvadeset godina, u svemu je dolazio šest (ili sedam) puta, i u početku, ako sam bio kod kuće, ja sam se krio. Čak spočetka nisam razumevao šta to ima da znači, i zašto se pojavljuje. Ali docnije, posle malo razmišljanja, učinilo mi se da to baš nije tako glupo s njegove strane. Jednom, slučajno, počeo sam se interesovati i otišao sam da ga vidim, i, uveravam te, dobio sam vrlo originalan utisak. To je bilo već u vreme njegove treće ili četvrte posete, baš onda kad sam se primio službe pomiritelnoga sudije, i kad sam, naravno, legao da što bolje proučim Rusiju. Od njega sam čuo vanredno mnogo novih stvari. Sem toga, Našao sam kod njega nešto što nikako nisam očekivao: neku dobrodušnost, ujednačenost karaktera, i što je najčudnije, gotovo neku veselost. Nijedne aluzije na ono (Tu comprends?)[18] i vrlo veliku sposobnost da govori stvarno i da govori lepo, to jest bez one njihove glupe seljačke dubokomislenosti, koju, priznajem ti, pored svega moga demokratizma ne mogu da trpim, i bez svih onih izveštačenih rusizama kojima u nas govore u romanima i u pozorištu „pravi Rusi“. Uz to, vanredno malo o veri, sem ako sâm o tome ne otpočneš, i divne priče svoje vrste o manastirima i o manastirskom životu, ako te je to interesovalo. Što je glavno — snishodljivost, ona skromna snishodljivost, baš ona snishodljivost koja je neophodno potrebna ne samo radi višega izjednačenja, nego bez koje se, po mome mišljenju, ne može postići ni prvenstvo. Baš pomoću izbegavanja sitnoga isticanja postiže se viša pristojnost, i javlja se čovek koji sebe nesumnjivo poštuje, i baš u svom položaju, ma kakav da je taj položaj, i ma kakva da mu je određena sudbina. Ta sposobnost poštovati sebe baš u svom položaju — vanredno je retka u svetu, ili bar toliko retka koliko i istinsko sopstveno dostojanstvo... I sâm ćeš videti kad budeš stariji. Ali najviše me je porazilo, i to docnije, a ne u početku (dodade Versilov), — to što se taj Makar Ivanović vanredno važno drži, i što je, priznajem ti, vrlo lep čovek. Istina, star je, ali
„Opaljena lica, visok i prav“, prost i dostojanstven; čak sam se čudio mojoj jadnoj Sofiji kako je mogla tada pretpostaviti mene; tada
je njemu bilo pedeset godina, ali je ipak bio čitav čovek, a ja, u poređenju s njim, vetropir. Uostalom, sećam se, još i tada je bio nesrazmerno sed, i biće da se tako sed s njom i oženio... Možda je to uticalo.
   Ovaj Versilov ima rđav običaj koji spada u ton boljega društva: pošto rekne (kad nije moglo drukčije) nekoliko vrlo pametnih i divnih stvari, najedared završi naročito nekom glupošću, kao što je ovo nagađanje o sedoći Makara Ivanovića i o njenom uticaju na moju majku. On je to činio tako, verovatno ni sâm ne znajući zašto, po glupoj društvenoj navici. Kad ga čovek sluša, izgleda da govori vrlo ozbiljno, a međutim u sebi se krevelji ili podsmeva.

III
   Ne znam zašto me je tada najedanput obuzeo strašan bes. Uopšte, sa velikim nezadovoljstvom se sećam nekih mojih ispada u tim trenutcima— najedanput sam ustao sa stolice.
   —  Znate šta, — rekoh, — vi kažete da ste došli uglavnom zbog toga da bi moja majka pomislila da smo se izmirili. Prošlo je dosta vremena da bi to mislila; da li vam neće biti prijatno da me ostavite samog.
On malo pocrvene i ustade s mesta.
   —  Dragi moj, ti si sa mnom vanredno besceremonijalan. Uostalom, do viđenja; ne može te čovek naterati da budeš ljubazan. Dopuštam sebi samo jedno pitanje: hoćeš li odista da ostaviš kneza?
—  Aha! Znao sam da imate naročitih namera...
   —  To jest, ti podozrevaš da sam došao da te sklonim da ostaneš kod kneza, zato što imam od toga neke koristi. Ali, dragi prijatelju, da ne misliš da sam te i iz Moskve zvao zato što sam imao u vidu neku svoju korist? O, kako si nepoverljiv! ja ti, naprotiv, želim svako dobro. I baš evo sada kad su se tako popravile moje prilike, želeo bih da mi bar koji put dopustiš da ti ja i majka pomognemo.
—  Ja vas ne volim, Versilove.
   —  I čak „Versilov“. Uostalom, vrlo mi je žao što ti ne mogu predati ovo ime, jer u suštini u tome i jeste cela moja krivica, ako tu ima kakve krivice, je li tako? Ali, za Boga, nisam se mogao oženiti udatom ženom, rasudi sam.
—  Zato ste se, verovatno, hteli da oženite i neudatom ženom.
Na licu mu se pojavi mali grč.
   —  Ti to misliš na Ems. Čuj, Arkadije, ti si dole već sebi dopustio taj ispad, ukazujući na mene prstom, pred svojom majkom. A znaj da si baš tu najviše promašio. Iz te istorije s pokojnom JJidijom Ahmakovom ti ne znaš baš ništa. Ne znaš ni to koliko je u toj istoriji sama tvoja majka učestvovala, jeste, pored svega toga što tamo sa mnom nije bila; i ako sam ikada video dobru ženu, to sam video tada, mislim na tvoju majku. Ali dosta; to je za sada još tajna, a ti — ti govoriš što sâm ne znaš, i znaš samo po čuvenju.
—  Knez je baš danas rekao da ste ljubitelj goluždravih devojčića.
—  To je rekao knez?
   —  Da, čujte: hoćete li da vam kažem tačno zašto ste sad dolazili kod mene? Celo vreme sam sedeo i pitao se: u čemu je tajna ove posete, i najzad izgleda da sam sad pogodio.
Već je bio na vratima, ali se zaustavio i okrenuo mi glavu očekujući.
   —  Večeras sam uzgred pomenuo da se pismo Tušarevo Tatjani Pavlovnoj, koje je dospelo među hartije Andronikova, našlo posle njegove smrti u Moskvi u Marije Ivanovne. Primetio sam tada da se vaše lice najedared kao zgrčilo, i tek sad sam pogodio; kad vam se, maločas, još jedanput, isto takav grč pojavio na licu: palo vam je tada na pamet, dole: ako se jedno Andronikovljevo pismo našlo kod Marije Ivanovne, zašto da se nije našlo i drugo pismo? A posle smrti Andronikova mogla su ostati vrlo važna pisma, a? Zar nije tako?
—  I ja sam, dolazeći tebi, hteo tobože da te navedem da se o tome izbrbljaš?
—  Vi to sami najbolje znate. On je vrlo pobledeo.
   —  To ti nisi sam pogodio; tu ima uticaj jedne žene; i koliko samo ima mržnje u tvojim rečima — u tvom grubom nagađanju!
   —  Jedne žene? A ja sam tu ženu baš danas video! Vi možda zato i hoćete da me ostavite kod kneza, da bih je špijunirao?
   —  Vidim da ćeš vrlo daleko doterati na svom novom putu. Da nije to ta „tvoja ideja“? Produži samo, dragi prijatelju, ti imaš nesumnjive sposobnosti za detektiva. Kad ti je dat talent, treba da ga i usavršiš.
On zastade da uzme daha.
—  Uzmite se na um, Versilove, nemojte me praviti vašim neprijateljem!
   —  Dragi prijatelju, u takvim slučajevima niko neće iskazati svoje poslednje misli, nego će ih sačuvati za sebe. A zatim, molim te, prisvetli mi. Mada si mi neprijatelj, ipak, verovatno, nisi toliki da bi mi poželeo da skrham vrat. Tiens, mon ami.[19] — produži on silazeći, — zamisli, ja sam te ceo mesec dana držao za dobričinu. Ti toliko želiš da živiš i tako si žedan života, da kad bi ti čovek dao i tri života, i to bi ti bilo malo: to ti piše na licu; a takvi ljudi su većinom dobričine. I gle, koliko sam se prevario!

IV
 
   Ne mogu da izrazim kako mi se steglo srce kad sam ostao sâm: bilo mi je kao da sam sa sebe živa odsekao komad mesa! Zašto sam se tako najedared, rasrdio i zašto sam ga tako uvredio — tako nasilno i hotimice — ne bih mogao sad reći, ali naravno ni tada. I kako je pobledeo! A šta ako je to bledilo možda bilo izraz najiskrenijeg i najčistijeg osećanja i najdubljeg bola, a ne ljutnje i uvrede? Uvek mi je izgledalo da je bilo trenutaka kad me je vrlo voleo. Zašto, zašto sad da u to ne verujem, u toliko pre što su sad već mnoge stvari potpuno objašnjene?
   A rasrdio sam se iznenada i isterao ga iz sobe možda upravo zbog iznenadne sumnje: da je došao kod mene u nadi da sazna: da li je u Marije Ivanovne ostalo još Andronikovljevih pisama? Da mora tražiti ta pisma i da ih traži—to sam znao. Ali ko zna, možda sam se tada, baš u tom trenutku, užasno prevario! I ko zna, možda sam ga samom svojom greškom i naveo docnije na misao o Mariji Ivanovnoj i o mogućnosti da se u nje nalaze pisma?
   I, najzad, još jedna čudna stvar: on je opet ponovio reč po reč moju misao (o tri života) koju sam ranije izrekao Kraftu, i to mojim baš rečima. Podudarnost reči je naravno slučajna, ali, ipak, koliko on poznaje suštinu moje prirode! Kakav pogled, kakva sposobnost pogađanja! Ali ako tako ume da shvati jedno, zašto onda nimalo ne pojima drugo? I zar se odista nije pretvarao, i odista nije bio u stanju da pogodi da mi nije stalo do Versilovljevog plemstva, da mu ja ne opraštam ne svoje rođenje, nego da sam celoga života žudeo za samim Versilovom, za celim čovekom, ocem, i da mi je ta misao već prešla u krv?
Zar je ovaj fini čovek toliko tup i grub? A ako nije, zašto me ljuti, zašto se pretvara?
GLAVA OSMA
I
 
   Idućega jutra postarao sam se da ustanem što ranije. Obično se kod nas ustajalo oko osam sati, to jest, ja, moja majka i sestra; Versilov se izležavao do pola deset. Tačno u pola devet majka mi je donosila kafu. Ali ovoga puta sam, ne čekajući kafu, umakao iz kuće već u osam sati. Još uveče sam sastavio opšti plan rada za ceo ovaj dan. U tom planu, pored sve moje strasne rešenosti da neizostavno pristupim njegovom izvršenju, ipak sam osećao da je bilo vrlo mnogo nepouzdanih i neodređenih tačaka, baš među najvažnijima; i zato sam gotovo celu noć bio kao u polusnu, u nekom bunilu, imao užasno mnogo snova, i gotovo nimalo nisam spavao kako bi trebalo. Ipak sam ustao bodriji i
svežiji nego ikad. S majkom naročito nisam želeo da se sretnem. S njome ne bih mogao gavoriti ni o čem drugom sem o poznatoj temi, te sam se bojao da će me kakav nov i neočekivan utisak odvući od preduzetih namera.
   Jutro je bilo hladno i sve je pokrivala vlažna, mlečna magla. Ne znam zašto, ali rano, poslovno jutro u Petrogradu, pored svega njegovog ružnog izgleda, uvek mi se dopada, i ceo taj svet koji žuri za svojim poslom, egoističan i neprestano zamišljen, ima za mene u osam sati izjutra nešto naročito privlačno. Naročito volim usput, žureći se, ili da sâm koga zapitam o nečem, ili da mene ko zapita šta bilo: i pitanje i odgovor su uvek kratki, jasni, razumni, postavljaju se bez zastajkivanja i uvek gotovo prijateljski, i gotovost na odgovor je veća nego preko dana. Petrograđanin u podne ili uveče postaje manje razgovoran, i za malu stvar će izgrditi ili ismejati; sasvim je drukčiji rano izjutra, pre rada, u najtreznije i najozbiljnije doba. To sam zapazio.
   Opet sam pošao na „Petrogradsku stranu“. Kako je oko dvanaest sati neizostavno trebalo da budem opet na Fontanki kod Vasina (koji se najčešće mogao zateći kod kuće oko dvanaest sati), požurio sam se ne zadržavajući se, mada sam jako želeo da negde popijem kafu. Uz to, trebalo je i Jefima Zvjereva svakako zateći kod kuće; opet sam otišao do njega i umalo nisam odocneo; već je bio popio kafu i spremao se da izađe.
—  Šta te to opet donosi? — zapita me on, ne ustajući s mesta.
—  Odmah ću ti objasniti.
   Svako rano jutro, isto tako i petrogradsko, utiče na prirodu čovečju otrežnjavajući. Mnogi vatren noćni san ispari zajedno s jutarnjom svetlošću i hladnoćom, i meni samom dešavalo se često da se setim izjutra mnogih svojih noćnih tek minulih maštanja, a često i postupaka, sa prekorom i stidom. Ali uzgred da ipak primetim da smatram petrogradsko jutro, koje izgleda da je najprozaičnije jutro na celom zemnom šaru, — gotovo kao najfantastičnije na svetu. To je moje lično mišljenje ili, bolje reći, utisak, ali za njega jemčim. Na takvom petrogradskom jutru, gnjilom, vlažnom i maglovitom, divlja misao kakvog Puškinovog H ermana iz „Pikove dame“ (kolosalno lice, neobičan, savršeno petrogradski tip, — tip iz petrogradskog perioda) — čini mi se da mora još više da ojača. Sto puta mi je usred ove magle nailazila čudna misao koje nikako nisam mogao da se otresem: „A šta bi bilo kada bi, čim se raziđe ova magla i digne u vis, s njom zajedno nestalo i ovog gnjilog, močvarnog grada, da se digne s maglom i iščezne kao dim, a ostane pređašnje finsko blato, i usred njega, ako hoćete kao ukras, bronzani vitez na zaduvanom propetom konju?“ Jednom reči, ne mogu da izrazim svoje utiske zato što je to sve ipak fantazija, — poezija, dakle besmislica; ipak mi se postavljalo često i još se postavlja jedno potpuno besmisleno pitanje: „Svi se oni žure i praćakaju, a ko zna, možda je to sve samo nečiji san, i možda tu nema ni jednog jedinog pravog, istinskog čoveka, nijednog stvarnog pokreta? A taj čiji je to san, najedared će se probuditi — sve će najedared iščeznuti“. Ali ja sam se udaljio.
   Odmah da kažem: ima zamisli i ima maštanja u svakom ljudskom životu koja izgledaju toliko ekscentrična, da bi ih čovek na prvi pogled mogao bezuslovno smatrati kao ludost. S jednom takvom fantazijom i ja sam došao toga jutra Zvjerevu, — Zvjerevu zato što nikoga drugoga nisam imao u Petrogradu kome bih se s tim mogao obratiti. A međutim Jefim je bio baš takav čovek kome bih se, da sam imao izbor, s ovakvim predlogom poslednjem obratio. Kad sam seo prema njemu, i sam sam uvideo da prema meni, oličenom bunilu i žaru, sedi oličena zlatna sredina i proza. Ali s moje strane bila je ideja i pravi osećaj, na njegovoj strani samo praktičan zaključak: da se tako nikad ne radi. Ukratko, ja sam mu kratko i jasno izložio da sem njega u Petrogradu nemam nijednog poznanika koga bih mogao poslati po jednom izvanrednom pitanju časti kao sekundanta; da je on moj stari drug i da prema tome nema prava da mi odrekne, a da želim da izazovem gardijskog poručnika kneza Sokoljskog, zato što je, pre više od godinu dana, u Emsu udario mom ocu, Versilovu, šamar. Napominjem da je Jefim baš vrlo podrobno znao sve moje porodične prilike, moje odnose prema Versilovu, i gotovo sve što sam i ja znao iz prošlosti Versilovljeve; u razna vremena sam mu to saopštavao, sem, naravno, nekih tajni. On je sedeo i slušao, po svom običaju rđave volje, kao vrabac u kavezu ćutljiv i ozbiljan, naduven, sa svojom razbarušenom belom kosom. Nepomičan, prezriv osmejak nije silazio s njegovih usana. Taj osmejak bio je utoliko neprijatniji, što je bio potpuno nenameran i nehotičan; videlo se no njemu da se on odista i stvarno u tom trenutku smatrao od mene viši pameću i karakterom. Takođe sam podozrevao da me uz to prezire i zbog sinoćne scene kod Dergačeva: tako je i moralo da bude: Jefim je gomila, Jefim je ulica, a ona se uvek klanja samo pred uspehom.
—  A Versilov ne zna za to? — zapita on.
—  Naravno da ne zna.
—  Kakvo onda imaš pravo da se mešaš u njegove stvari? To je prvo. Drugo, šta želiš time da dokažeš?
   Znao sam prigovore, i odmah mu objasnih da sve to nije tako glupo kao što on misli. Prvo, bezobraznom knezu dokazaće se da još ima ljudi koji znaju šta je čast, i to u našim krugovima, a drugo, biće postiđen Versilov i dobiće lekciju. I treće, najvažnije, čak ako Versilov ima i pravo, iz kakvih god svojih uverenja, što kneza nije izazvao na dvoboj, i što se rešio da otrpi šamar, on će tad videti da postoji neko ko toliko oseća njegovu uvredu da je prima kao svoju, i da je gotov da za njegove interese čak i svoj život položi... bez obzira na to što se s njim za svagda rastaje...
   —  Čekaj, ne viči toliko, tetka to ne voli. Reci ti meni, je li to taj knez Sokoljski s kojim se Versilov sudi oko nasleđa? U tom slučaju to bi bio savršeno nov i originalan način da se izigra tužba — ubiti protivnika u dvoboju.
   Ja mu tada objasnih Toutes lettres[20]: da je on običan glupak i bezobraznik, i da njegov prezrivi osmejak pokazuje samo njegovu uobraženost i prostotu, da on ne može da ne misli da pitanje parnice nije bilo jasno u mojoj glavi, i da sam zato rešio da posetim jedino njegovu mislima nabijenu glavu. Zatim sam mu izložio da je parnica već dobivena, zatim da se ona ne vodi s knezom Sokoljskim, nego s kneževima Sokoljskima, tako da kad bi poginuo jedan knez, onda ostaju još drugi, ali da bez sumnje treba odložiti izazivanje na dvoboj dok ne prođe rok za žalbu apelaciji, (iako kneževi neće podnositi žalbu), recimo, radi reda. Kad bude došao taj rok, biće i duel; da sam s tim i došao sad da duel ne bude odmah, nego da mi je bilo potrebno da se osiguram jer nemam sekundanta; da nemam poznanika, dakle da mogu međutim da nađem koga, ako bi mi on, Jefim, odrekao.
   —  E pa onda dođi da govoriš kad ti bude trebalo, a ne da sada prelaziš deset vrsta. On ustade i uze kapu.
—  A pristaješ li da onda budeš?
—  Ne, ne pristajem, naravno.
—  Zašto?
   —  Već samo zbog toga, što ćeš, ako sad pristanem da onda budem sekundant, celo vreme apelacijskoga roka da mi dolaziš svakoga dana. A cela ta stvar je besmislica i ništa drugo. I zašto da zbog tebe kvarim svoju karieru? I kad me knez bude zapitao: „Ko vas je poslao?“ — Dolgoruki. — „A kakva posla ima Dolgoruki s Versilovom?“ moram mu objasniti tvoj rodoslov, zar ne? A on će da prsne u smej.
—  Udari ga po njušci!
—  To je lako reći.
—  Zar se bojiš? Zar ti, tako visok? Bio si najjači od svih u gimnaziji.
   —  Bojim se; naravno, bojim se. I knez se već zbog toga neće hteti tući, što se oni tuku samo sa jednakima.
   —  I ja sam džentlmen, po obrazovanju, ja sam stekao prava, ja sam jednak s njim... naprotiv, on je niži.
—  Ne, ti si mali.
—  Kako mali?
—  Tako, mali; obojica smo mali, a on je velik.
—  Ti si glup! Po zakonu, ja mogu već godinu dana da se ženim.
—  Pa ženi se, ali si ipak klipan: još si nedorastao!
   Najzad sam shvatio da se on rešio da mi se podsmeva. Nesumnjivo, celu ovu glupu anegdotu mogao sam i da ne ispričam, i čak bi bilo bolje da je umrla neznano; pored toga ona je odvratna zbog toga što je neznatna i nepotrebna, iako je imala dovoljno ozbiljne posledice.
   Ali da bih sebe još više kaznio, ispričaću je do kraja. Kad sam shvatio da mi se Jefim podsmeva, udarim ga u leđa desnom rukom ili, tačnije, pesnicom. On me tada spopadne za ramena, obrne licem napolje i — dokaže mi delom da je odista bio najsnažniji od svih nas u gimnaziji.
II
 
   Čitalac će, naravno, pomisliti da sam, izlazeći od Jefima, bio u najstrašnijem raspoloženju; ali se vara. Odveć mi je bilo jasno da je to bila samo drugarska šala, a da je ozbiljnost stvari ostala netaknuta. Kafu sam popio tek na Vasiljevskom ostrvu, pošto sam naročito izbegao moju jučerašnju gostionicu na Petrogradskoj strani; i ta gostionica i onaj slavuj postali su mi dvostruko mrski. Čudna stvar: sposoban sam da mrzim mesta i predmete na isti način kao i ljude. Ali ja imam u Petrogradu i nekoliko srećnih mesta, to jest takvih gde sam zbog nečega jedanput bio srećan, — i ta mesta čuvam da odem naročito do njih, i to što je mogućno docnije, kad budem sasvim sam i nesrećan, da tamo tugujem i predam se uspomenama. Pijući kafu, dao sam potpuno za pravo Jefimu i njegovom zdravom smislu. Da, on je bio praktičniji od mene, ali nije bio realniji. Realizam koji je ograničen krajem svoga nosa opasniji je i od najbezumnije fantastičnosti, zato što je slep. Ali mada sam dao za pravo Jefimu (koji je, verovatno, u tom trenutku mislio da ja idem ulicom i da psujem), — ipak nisam ni u čem odstupao od svojih uverenja, kao što ni dan danji ne odstupam od njih. Video sam ja dosta takvih ljudi koji posle prvog čabra hladne vode ne samo da odstupaju od svojih namera, nego čak i od svojih ideja, i počinju da se smeju onome što su, sve do pre jednoga trenutka, smatrali za svetinju: o, kako oni to lako čine! Neka je Jefim, čak i u suštini stvari, imao više pravo nego ja, a ja bio gluplji i od najvećega glupaka i samo glumio, ipak je u dubini stvari ležala jedna tačka na osnovu koje sam i ja bio u pravu: u nečem sam i ja imao pravo, ali ljudi to nikada nisu mogli da shvate.
   Kod Vasina, na Fontanki, kod Semjonovskoga mosta, bio sam tačno u dvanaest sati, ali ga nisam zatekao kod kuće. Svoj posao imao je Vasin na Vasiljevskom ostrvu, a kući je dolazio u strogo određeno vreme, između ostaloga gotovo uvek u dvanaest sati. I kako je, uz to, još bio i nekakav praznik, ja sam baš očekivao da ću ga sigurno zateći; kad ga nisam zatekao, odlučio sam da ga čekam, bez obzira na to što sam mu dolazio prvi put.
   Ovako sam razmišljao: stvar s pismom o nasleđu je stvar savesti, i, uzimajući Vasina za sudiju, tim samim pokazujem mu svu dubinu moga poštovanja, što će mu, naravno, morati biti prijatno. Razume se, ovo pismo mi je zadavalo ozbiljnu brigu, i ja sam bio odista uveren u neophodnost da stvar reši treći; ali ipak mislim da sam se još tada mogao izvući iz teškoća bez ičije tuđe pomoći. I, što je glavno, to sam znao još tada: trebalo je samo predati pismo samome Versilovu iz ruke u ruku, a on neka čini s njim šta mu je volja — i eto ti rešenja. Da sam sebe postavljam za višega sudiju i rešavaoca u poslu te vrste, bilo je sasvim nepravilno. Izvlačeći sebe iz spora predajom pisma iz ruke u ruku i to ćutke, tim samim bih dobio, jer bih sebe postavio na položaj iznad Versilova; jer odričući se, ukoliko se mene tiče, svih koristi nasleđa (zato što bi mi kao Versilovljevom sinu naravno nešto pripalo od toga novca, ne odmah, nego docnije), — za sebe bih zauvek sačuvao pravo da s moralne visine posmatram budući postupak Versilova. Ako bi me ko hteo da prekori da sam upropastio kneževe, to ne bi mogao zato što dokument nije imao odlučnu pravnu važnost. Sve to sam razmislio i sebi potpuno objasnio sedeći u pustoj Vasinovoj sobi; čak mi je palo na pamet da sam došao Vasinu ne zato da od njega tražim savet kako da postupim, — nego jedino u toj nameri da bi on pri tom uvideo kako sam ja najblagorodniji i najnekoristoljubiviji čovek na svetu, i da mu se tim osvetim za jučerašnje moje uniženje pred njim.
   Kad mi je to postalo jasno, osetio sam veliku srdžbu; ipak nisam otišao, nego sam ostao, mada sam tačno znao da će moja srdžba svakih pet minuta biti sve veća.
Pre svega, počela je da mi se užasno ne dopada Vasinova soba. „Pokaži mi svoju sobu, pa ću ti reći kakav si“, odista bi se tako moglo reći. Vasin je stanovao u nameštenoj sobi koju su izdavali očevidno siromašni ljudi, koji su imali i druge kirajdžije sem njega, i od toga se izdržavali. Poznate su mi te uzane, nameštajem jedva snabdevene sobe, koje ipak imaju pretenzije da izgledaju udobne; tu je bezuslovno jedan mek divan kupljen na starinarnici, koji je opasno pomeriti s mesta; jedan umivaonik i gvozdeni krevet iza zaslona. Vasin je očevidno bio najbolji i najpouzdaniji kirajdžija: takvog najboljeg kirajdžiju neizostavno ima po jednog svaka sopstvenica stana, i zato mu se naročito ugađa: njegova soba sprema se i čisti najpažljivije, veša se iznad divana litografska slika, ispod stola prostire ćilim koji tek što se ne raspadne. L judi koji vole tu zagušljivu čistoću, i, što je glavno, uslužnu snishodljivost gazdarica — i sami su sumnjivi. Bio sam uveren da je položaj najboljega kirajdžije laskao dosta Vasinu. Ne znam zašto, ali me je malo po malo počeo da ljuti pogled na dva stola pretovarena knjigama. Knjige, hartije, mastionica — sve je to bilo u najodvratnijem redu, čiji je ideal u saglasnosti sa shvatanjem života gazdarice Nemice i njene sobarice. Knjiga je bilo dosta, i ne samo novina i časopisa, nego i pravih knjiga, — i on ih je očevidno čitao, i, verovatno, seo bi da čita ili je uzimao da piše sa neobično važnim i savesnim izrazom na licu. Ne znam, ali više volim kad su knjige razbacane bez reda; bar se od posla ne pravi sveštena služba. Po svoj prilici je ovaj Vasin vrlo uglađen s posetiocem, ali, po svoj prilici, svaki njegov pokret govori mu: „Zadržaću se s tobom jedno sat i no, a posle, kad odeš, opet ću se baciti na posao“. Po svoj prilici je s njim moguće voditi vrlo interesantne razgovore, i čuti od njega nove stvari, ali — „sad ću s tobom razgovarati i vrlo ću te zainteresovati, a čim iziđeš, uzeću da se bavim nečim što me više interesuje“... I ipak nikako nisam odlazio, nego sam ostajao. A u to da mi nimalo nije potreban njegov savet, uverio sam se konačno.
   Čekao sam tako jedan sat i više, sedeći kraj prozora na jednoj od dveju pletenih stolica koje su bile pored prozora. L jutilo me je i to što je prolazilo vreme, a imao sam do večera još i da nađem sebi stan. Već sam hteo da uzmem kakvu knjigu da razbijem dugo vreme, ali nisam uzeo; na samu pomisao da se razonodim, postalo mi je dvaput dosadnije. Više od jednoga sata trajala je vanredna tišina, i tada najedanput negde vrlo blizu, iza vrata, koja je zaklanjao divan, i nehotice sam postepeno počeo da čujem sve razgovetniji i razgovetniji šapat. Govorila su dva glasa, očevidno ženska, to se čulo, ali nisu se nikako mogle razaznati reči; pa ipak sam iz duga vremena počeo da prisluškujem. Jasno je bilo da su govorili živo i strasno, i da nije bilo govora o krojačkim mustrama: o nečemu su se dogovarali ili sporili, ili je jedan glas ubeđivao i molio, a drugi nije slušao i protivio se. Morali su biti neki drugi kirajdžije. Ubrzo mi je opet postalo dosadno, i uvo mi se priviklo, tako da je to sve, mada sam i dalje slušao, bilo mehanički, i po koji put bih sasvim zaboravio da slušam, dok se najedanput ne desi nešto izvanredno, baš kao da je neko skočio sa stolice obema nogama, ili najedanput skočio s mesta i lupio nogama; zatim se razleže jecanje, pa jedan krik, čak i ne krik nego kreštanje kao u životinje, ljutito, kojem kao da je ravnodušno da li će ga čuti stranci ili neće. ja poleteh i otvorih vrata; u isti mah otvorila su se i druga vrata na kraju hodnika, gazdaričina vrata kako sam docnije saznao, odakle pogledaše dve radoznale glave. Krik se odmah utišao, ali najedared se otvoriše vrata pored mene, koja su pripadala susetkama, i jedna mlada, kako mi se učinilo, žena brzo istrča i otisnu se niz stepenice. A druga, starija žena, želela je da je zadrži, ali nije mogla, i samo je zastenjala za njom:
— Olja, Olja, kuda ćeš? Oh!
   Ali kad je videla dvoja naša otvorena vrata, hitro pritvori svoja, ostavivši mali otvor kroz koji je prisluškivala na stepenice sve dok nisu potpuno umukli koraci Olje koja je otrčala dole. ja se vratih mome prozoru. Sve se utišalo. Događaj je bio beznačajan, a, možda, i smešan, te sam prestao da o njemu mislim.
   Otprilike četvrt sata docnije odjeknuo je u hodniku, pred samim Vasinovim vratima, glasan i slobodan muški glas. Neko je uhvatio za kvaku i otvorio vrata toliko da sam u hodniku mogao da vidim Jednog visokog čoveka koji je očevidno mene spazio i čak me posmatrao, ali koji još nije hteo da uđe u sobu, nego je produžio da preko celoga hodnika, sve jednako držeći kvaku, razgovara s gazdaricom. Gazdarica se dovikivala s njim tankim i ljubaznim glasićem, i već po glasu se moglo poznati da joj je posetilac davnašnji poznanik, od nje uvažen i cenjen ne samo kao solidan gost, nego i kao veseo gospodin. Veseli gospodin je vikao i šalio se, ali se razgovor vodio oko toga samo da Vasin nije kod kuće, da ga on nikako ne može da zatekne, da mu je to pisalo još od rođenja, i da će opet da ga jednom čeka, i sve se to gazdarici, bez sumnje, činilo da je vrhunac duhovitosti. Najzad je gost ušao u sobu, i ulazeći otvorio vrata širom.
To je bio jedan lepo obučen gospodin, čija je odela radio očevidno bolji krojač, bio je odeven „gospodski“, a međutim na sebi nije imao ničega „gospodskoga“, pored sve njegove velike želje. Nije bio neuglađen, nego nekako po prirodi drzak, zato je njegovo ponašanje mnogo manje vređalo nego drskost naučena pred ogledalom. Njegova tamnoplava kosa, malo proseda, crne obrve, velika brada i velike oči ne samo da nisu davale nikakvu osobenost njegovom karakteru, nego su mu baš nekako davale opšti izgled, nešto čime je ličio na ostale. Takav čovek može da se smeje i rado se smeje, ali iz bogzna kakvog razloga ne osećate se veselo u njegovom društvu. L ice mu je svaki čas menjalo izgled, i brzo, on se čas smešio, čas uozbiljio, zatim gledao veselo ili podmigivao, ali sve to nekako nepovezano i bezrazložno... Uostalom, nema potrebe unapred ga opisivati. Ovoga gospodina docnije sam mnogo više i bliže upoznao, i zato ga sad prikazujem nehotice tačnije nego što sam mogao da ga ocenim kad je otvorio vrata i ušao u sobu. Ali i sada bi mi teško bilo da o njemu kažem ma šta tačno i određeno, zato što je kod tih ljudi glavna stvar baš njihova neodređenost, nepovezanost i neopredeljenost.
   On još nije ni seo, kad mi pade na um da to mora biti da je Vasinov očuh, neki g. Stebeljkov, o kome sam već ponešto slušao, ali samo uzgred, tako da nikako ne bih umeo reći šta: sećam se samo da nije ništa lepo. Znao sam da je Vasin dugo bio siroče pod njegovim staraštvom, ali da je već odavno izišao ispod njegovog uticaja, da su im i namere i interesi različni, i da u svakom pogledu žive odvojeno. Zapamtio sam takođe da je taj Stebeljkov imao nešto kapitala, i da se bavi i spekulacijama i da je prometalo — jednom reči, o njemu sam već možda i znao podrobnije, ali sam zaboravio. On me je odmerio pogledom, ne pozdravivši me uostalom, metnuo je svoj šešir-cilinder na sto pred divanom, kao da je gospodar nogom je odgurnuo sto u stranu i nije seo, nego se na divan na koji ja nisam smeo da sednem, prosto izvalio tako da je zaškripao, ukrstio noge, i, visoko digavši vrh svoje desne lakovane čizme, stao da im se divi. Naravno, odmah se obrnuo meni, i odmerio me svojim krupnim, malo ukrućenim očima.
—  Ne mogu da ga zateknem! — malo mi klimnu glavom.
Ja sam ćutao.
—  Netačan je! Ima svoje poglede na stvari. Sa Petrogradske strane?
—  H teli ste reći da dolazite sa Petrogradske strane? — zapitah ga ja.
—  Ne, to ja vas pitam.
—  Ja... ja sam došao sa Petrogradske strane, ali otkuda znate?
—  Otkuda? H m. — On podmignu, ali me nije udostojio objašnjenja.
—  U stvari, ja ne stanujem na Petrogradskoj strani, ali sam sad bio tamo i odande sam maločas došao.
   Produžio je da se ćuteći smeši značajno, na način koji mi se užasno nije dopao. U tom podmigivanju bilo je nečega glupog.
—  Kod gospodina Dergačeva? — reče on najzad.
—  Šta, kod Dergačeva? — razrogačih ja oči.
On me pogleda pobedonosno.
—  Ja se s njim i ne poznajem.
—  H m!
—  Kako hoćete, — odgovorih. Postao mi je odvratan.
   —  H m! Da. Evo, vi dopuštate: vi kupite u jednom dućanu stvar, u drugom dućanu pored njega drugi kupac kupi drugu stvar, šta mislite kakvu? Novac, kod trgovca koji se zove zelenaš... zato što je i novac stvar, a i zelenaš je trgovac... Vi me pratite?
—  Molim, pratim.
   —  Prođe treći jedan kupac i, pokazujući na jedan od tih dućana, rekne: „ovo je solidno“, i pokazujući na drugi dućan, rekne: „ovo je nesolidno“. Šta mogu iz toga da zaključim o samom kupcu?
—  Otkud ja znam.
—  Dopustite. Još jedan primer; čovek živi od dobrih primera. Idem po Nevskom i spazim da na drugoj strani ulice po trotoaru ide jedan gospodin čiji bih karakter hteo da odredim. Idemo, svaki svojom stranom ulice, sve do ugla u Morsku ulicu, i baš na mestu gde je Engleski magacin, spazimo trećeg prolaznika koga je maločas pregazio konj. sad pazite: prolazi četvrti gospodin koji želi da sazna karakter nas sve trojice, zajedno s pregaženim čovekom, u smislu praktičnosti i solidnosti... Pratite li me?
—  Izvinite, ali s velikom mukom.
   —  Odlično; to sam i mislio. Promeniću temu. Nalazim se u banji, u Nemačkoj, u mineralnoj banji, kao što se to ne jedanput događalo; u kojoj — to nije važno. Šetam po banji i vidim Engleze. S Englezom je, kao što znate, teško načiniti poznanstvo; ali kroz dva meseca, pošto smo svršili lečenje, svi smo gore u planini, penjemo se u društvu sa šiljatim štapovima uz brda, svejedno koja. Na uglu, to jest na odmorištu, i baš tamo gde kaluđeri proizvode liker Šartrez, — ovo zapamtite — sretnem jednog meštanina gde stoji sam i posmatra i ćuti. Želim da saznam njegovu solidnost: šta mislite, da li sam se mogao obratiti po toj stvari grupi Engleza s kojima idem, jedino zbog toga što s njima u banji nisam umeo da otpočnem razgovor?
—  Otkud ja znam. Izvinite, meni je vrlo teško da vas pratim.
—  Teško?
—  Da, zamarate me.
   —  H m! — On podmignu i rukom načini neki pokret koji je verovatno trebao da znači neko likovanje i pobedu; zatim, sasvim mirno i spokojno izvadi iz džepa novine, očevidno maločas kupljene, raširi ih i stade čitati na poslednjoj strani, u jasnoj nameri da me ostavi potpuno na miru. Jedno pet minuta nije me ni pogledao.
—  Bresto-grajevske ipak ne padaju, a? Naprotiv, skočile su i skaču! Znam mnoge koje su pale.
Pogledao me je punom dušom.
—  Ja imam za sada malo smisla za berzu, — odgovorim mu ja.
—  Osuđujete?
—  Šta?
—  Novac.
—  Ne osuđujem novac, ali... ali, meni se čini da prvo treba imati ideju, pa onda dolazi novac.
—  To jest, dopustite... Uzmimo jednog čoveka koji, tako reći, ima svoj kapital...
—  Prvo viša ideja, a posle novac, jer bez više ideje s novcem društvo će propasti.
   Ne znam zašto sam počeo da padam u vatru. On me je posmatrao nekako tupo kao da ne može da se snađe, ali mu se lice najedanput rasplinulo u vrlo veseo i lukav osmejak.
—  Versilov, a? Ipak je dobio, dobio! Juče je presuđeno, a?
   Najedanput i neočekivano sam video da on već odavno zna ko sam ja, i, možda, još mnogo više zna. Samo ne razumem zašto sam odjedared porumeneo i na najgluplji način gledao ga ne skidajući sa njega oči. On je očevidno likovao, veselo me gledao, kao da me je u nečem na lukav način uhvatio i zbog nečega me okrivio.
   —  Ne, — reče on digav u vis obrve; — mene treba vi da pitate za toga gospodina Versilova! Šta sam vam maločas govorio o solidnosti? Pre godinu i po dana mogao je pomoću onoga deteta napraviti divan posao — da, ali je upropastio stvar, da.
—  Pomoću kakvoga deteta?
—  Onog odojčeta što i sada izdržava na strani, samo što mu to nikakve koristi ne donosi... jer...
—  Kakvo odojče? Šta znači to?
   —  Njegovo, naravno, lično njegovo, od M-11e L idije Ahmakove... „Divna me je devojka volela“... Fosforne žižice, a?
—  Kakva besmislica, kakva glupost! On nikad nije imao dete od Ahmakove!
   —  Oxo! A gde sam ja bio? ja sam i lekar i akušer. Zovem se Stebeljkov, niste nikad čuli? Istina, i tada već odavno nisam vršio praksu, ali praktičan savet u praktičnom slučaju mogao sam ipak dati.
—  Vi akušer... i vi pomagali pri porođaju deteta gospođice Ahmakove?
   —  Ne, ništa ja nisam pomagao kod Ahmakove. Tamo, u predgrađu, bio je neki doktor Granc, s mnogobrojnom porodicom, platili su mu pola talira, takav je tamo u njih položaj lekarski, i niko ga nije znao, on je bio mesto mene... ja sam ga i preporučio da bi stvar ostala pokrivena mrakom. Vi me pratite? A ja sam dao samo praktičan savet na pitanje Versilova, Andreje Petrovića, na njegovo vrlo poverljivo pitanje, u četiri oka. Ali Andreja Petrović je lovio dva zeca.
Slušao sam, duboko iznenađen, da mi je pamet stala.
   —  Ko dva zeca lovi, nijednoga ne ulovi, kaže narodna, ili, tačnije, prostonarodna poslovica. A ja kažem ovako: izuzetci koji se neprestano ponavljaju, postaju opšte pravilo. Poleteo je za drugim zecom, to znači prevedeno na ruski, poleteo je za drugom damom — i rezultat nije bio nikakav. Kad čovek jedanput nešto uhvati, to treba i da drži. Gde treba raditi brzo, on okleva. Versilov — to je neki „ženski prorok“ — tako ga je tada mladi knez Sokoljski preda mnom lepo nazvao. Ne, kod mene vi dođite! Ako želite da o Versilovu mnogo doznate, kod mene dođite!
   On je očevidno uživao što sam ja zinuo od čuda. Nikada i ništa do sada nisam čuo o odojčetu. Tada, u tom trenutku, najedanput se zalupiše vrata kod susetki, i neko brzo uđe u sobu.
   —  Versilov živi u Semjonovskom polku, u Možajskoj ulici, u kući gospođe L itvinove, br. 17, bila sam lično u prijavnom odeljenju! — glasno je vikao razdražen ženski glas; čuli smo svaku reč. Stebeljkov diže obrve u vis i prst iznad glave.
—  Mi o njemu govorimo ovde, a on je već onde... To su oni izuzetci što se neprestano ponavljaju!
   On se brzo, odskočiv, prikuči na divanu onim vratima uz koja je divan bio naslonjen, i stade prisluškivati.
   Bio sam užasno poražen. Zaključio sam da je to, verovatno, izgovorila ona ista mlada žena koja je maločas istrčala onako uzbuđena. Ali šta će tu Versilov? Najedanput se začu isto ječanje kao ranije, besno, ječanje čoveka koji se izbezumio od gneva, kome nešto ne daju ili koga u nečem sprečavaju. Čula se borba, neke reči, česte, brzo izgovorene: „neću, neću, vratite, odmah vratite!“ — ili tako nešto — ne mogu potpuno da se setim. Zatim, kao i ranije, neko je naglo skočio k vratima i otvorio ih. Obe susetke jurnuše u hodnik, jedna, kao i maločas, očevidno sprečavajući drugu. Stebeljkov, koji je već davno skočio s divana i s nasladom prisluškivao, takođe je priskočio vratima i odmah sasvim slobodno izišao u hodnik pravo susetkama. Naravno, i ja sam pritrčao vratima. Ali njegova pojava u hodniku bila je kao čabar hladne vode: susetke se naglo povukoše u svoju sobu i za sobom zalupiše vrata. Stebeljkov je hteo da poleti za njima, ali se zaustavio, digao prst u vis, nasmešio se i uzeo da razmišlja; no sad sam u njegovom osmejku primetio nešto vrlo odvratno, mračno i kobno. On spazi gazdaricu koja je opet stajala na svojim vratima, i brzo na prstima otrči k njoj kroz hodnik; pošto je s njom čitava dva minuta nešto ćućorio i po svoj prilici dobio potrebna obaveštenja, vrati se dostojanstveno i odlučno u sobu, uze sa stola svoj cilinder, uzgred se pogleda u ogledalu, namesti kosu u vis, i sa sigurnošću i dostojanstveno, mene čak i ne pogledavši, ode susetkama. Za jedan časak je oslušnuo na vratima, prisloniv uvo, i pobedonosno namigujući kroz hodnik gazdarici koja mu je pretila prstom i vrtela glavom kao da bi mu htela reći: „oh, mangupe, mangupe!“ Najad, sa odlučnim i ozbiljnim licem, čak kao iz saučešća, oborene glave, zakuca na vrata susetki. Ču se glas:
—  Ko je?
   —  Da li dopuštate da uđem po jednom vrlo važnom poslu? — glasno i dostojanstveno zapita Stebeljkov.
   Oklevale su prvo, ali su ipak otvorile vrata, s početka malo, na četvrt; no Stebeljkov je odmah snažno uhvatio za kvaku i više nije dao da se vrata zatvore. Otpočeo je razgovor; Stebeljkov je govorio glasno, sve više ulazeći u sobu; ne sećam se reči, ali je govorio o Versilovu, da može da saopšti, sve da razjasni — „ne, mene vi pitajte“, „ne, kod mene vi dođite“ — i slično. Vrlo ubrzo ga pustiše unutra. ja se vratih na divan i uzeh da prisluškujem, ali nisam mogao sve da razaberem, samo sam čuo da su često pominjali Versilova. Po intonaciji glasa dosećao sam se da je Stebeljkov već ovladao razgovorom, da već govori bez ulagivanja, zapovednički i nagvaždajući, kao malopre sa mnom: „vi me pratite?“, „sad molim da pazite“, i slično. Uostalom, sa ovim ženama mora biti da je bio vrlo ljubazan. Već dva puta je odjeknuo njegov glasan smej i po svoj prilici sasvim neumesno, zbog toga što su se pored njegova glasa, a neki put i jače od njegova glasa, čuli i glasovi obeju žena koji nimalo nisu pokazivali veselost, a naročito glas mlade žene, one što je malopre ječala: ona je govorila mnogo, nervozno, brzo, očevidno se žaleći na nekoga i optužujući, tražeći suda i sudiju. Ali Stebeljkov nije popuštao, dizao je glas sve više i više, i kikotao sve češće i češće; ljudi kao on što je, ne umeju da slušaju druge. Uskoro sam sišao s divana, jer mi se učinilo stidno da prisluškujem, i zauzeh svoje staro mesto, kod prozora, na pletenoj stolici. Bio sam uveren da Vasin ovoga gospodina ne računa ni u šta, ali kad bih ja iskazao isto mišljenje, on bi odmah ozbiljno i dostojanstveno stao da razlaže i da spasonosno dokazuje da je to „praktičan čovek, od onih današnjih radnih ljudi koje ne treba ocenjivati našim opštim i apstraktnim merilom“. U tom času uostalom, sećam se, bio sam moralno sav utučen, srce mi je udaralo, i nesumnjivo sam nešto čekao. Prošlo je deset minuta i najedanput, usred najgromkijeg kikotanja Stebeljkovljevog, neko, isto kao malopre, ustade sa stolice, zatim se ču vika obeju žena, moglo se čuti kako je i Stebeljkov ustao sa stolice, da je počeo nešto da govori već drukčijim glasom, kao izvinjavajući se, kao moleći da ga saslušaju do kraja... Ali ga one ne saslušaše, nego se čuše ljutiti povici: „Napolje! Bitango, bezobrazniče!“ Jednom reči, bilo je jasno da ga teraju napolje. ja otvorih vrata baš u trenutku kad je izleteo u hodnik iz sobe susetki i, čini mi se, bukvalno, to jest, rukama izguran. Kad je video mene, on najedanput viknu, ukazujući na mene:
   —  Evo ovo je Versilovljev sin! Ako mi ne verujete, evo vam njegov sin, lično njegov sin! Izvolite! — I on me zapovednički uze za ruku.
   —  Ovo je njegov sin, njegov rođeni sin! — ponovi on, vodeći me damama i ne dodajući uostalom ništa više radi objašnjenja.
   Mlada žena je stajala u hodniku, a starija jedan korak pozadi nje na vratima. Sećam se samo da ova jadna devojka nije bila ružna, da joj je bilo oko dvaest godina, ali je bila mršava i bolešljiva, riđa, i u licu malo slična mojoj sestri: ova crta mi se zadržala i ostala netaknuta u mom sećanju; jedino što L iza nije nikada bila i, naravno, nikad nije ni mogla biti, toliko van sebe od gneva kao što je bila ova žena preda mnom: usne su joj bile blede, njene sjajne sive oči su sevale, a ona je sva drhtala od ljutine. Sećam se takođe da sam bio u vanredno glupom i nedostojnom položaju, jer nisam znao šta da kažem, blagodareći ovome prostaku Stebeljkovu.
   —  Šta se to mene tiče čiji je on sin! Ako je sa vama, onda je i on nevaljalac. Ako ste vi sin Versilova, — obrati se ona najedared meni: — onda kažite od moje strane vašem ocu da je nevaljalac, da je običan bezobraznik, da mi njegov novac ne treba... Nate, nate, nate, odnesite mu odmah ovaj novac!
   Ona brzo izvadi iz džepa nekoliko banknota, ali starija (to jest njena majka, kao što se videlo docnije) je uhvati za ruku:
—  Olja, ali možda je to i neistina, možda on i nije njegov sin!
   Olja me pogleda brzo, razmisli malo, pogleda me prezrivo i vrati se natrag u sobu, no pre nego što će zalupiti vratima, sa praga još jedanput viknu u pomami Stebeljkovu:
—  Napolje!
   I čak je lupnula nogom. Zatim se vrata zalupiše i zaključaše. Stebeljkov, jednako me držeći za rame, digavši prst u vis i razvukav usta u širok neodređen osmejak, uperi na mene pogled, gledajući me ispitivački.
—  Nalazim da je vaš postupak sa mnom smešan i nedostojan, — promrmljah ja s negodovanjem.
Ali me on nije ni slušao mada nije s mene skidao očiju.
—  To bi trebalo is-pi-ta-ti! — progovori on zamišljeno.
—  Ali ipak, kako ste smeli da me tako uvlačite? Ko su one? Kakva je ovo žena? Uzeli ste me za ramena
i gurate me pred njih — šta to znači?
—E, do đavola! Jedna kojoj su oduzeli nevinost... „izuzetak koji se često ponavlja“ — vi me pratite?
I on mi uperi prst u prsa.
—  E, do đavola! — i odgurnem mu prst.
   Ali on se najedanput, potpuno neočekivano, zasmeja tiho, jedva čujno, dugo, veselo. Najzad, nataknu cilinder na glavu, brzo promeni izgled lica, i sad već mrko gledajući, dignutih obrva, reče:
   —  A gazdaricu bi trebalo naučiti... trebalo bi ih isterati iz stana, — i to što pre, inače će one ovde... Videćete vi! Zapamtite što vam kažem, videćete! E, do đavola! — i opet se razveseli najedanput: — a vi ćete još da čekate Grišu?
—  Ne, neću da ga čekam, — odgovorih ja odlučno.
—  Pa, svejedno...
   I ne rekav više ni reči, okrenu se, iziđe, i siđe niz stepenice, ne udostojivši čak ni pogleda gazdaricu koja je očevidno očekivala razjašnjenje i izveštaj. I ja uzeh šešir i zamolivši gazdaricu da kaže Vasinu da sam bio ja, Dolgoruki, strčah niza stepenice.

III
 
   Samo sam prodangubio. Kad sam izišao na ulicu, odmah sam pošao da tražim stan; ali sam bio rasejan, proveo sam nekoliko sati po ulicama, i mada sam razgledao pet-šest stanova za samce, sasvim sam bio uveren da sam prošao pored dvadeset ostalih koje nisam primetio. Na veliku moju dosadu, nisam ni pomišljao da je tako teško naći stan. Svuda sobe kao Vasinova, i čak mnogo gore, a cene ogromne, to jest prema mome računu. Meni je trebao samo jedan kutak, samo da se u njemu mogu okrenuti; prezrivo su mi davali na znanje da u tom slučaju treba da idem tamo gde se izdaju „uglovi“. Sem toga, svuda je bilo mnogo čudnih kirajdžija, s kojima već po njihovom izgledu ne bih mogao stanovati zajedno, — čak bih i platio da ne moram stanovati pored njih. Neka gospoda bez kaputa, samo u prsnicima, sa razbarušenim bradama, drskog ponašanja i radoznali. U jednoj maloj sobici sedelo je desetoro za kartama i za pivom, a pored te drugu sobu su nudili meni. Na drugim mestima sam, na pitanja vlasnika, odgovarao tako besmisleno da su me gledali iznenađeno, a u jednom stanu sam se čak posvađao. Uostalom, nije potrebno opisivati sve te sitnice; reći ću samo toliko da sam bio užasno umoran, i da sam u jednoj narodnoj kujni malo jeo tek kad se smrklo. U meni je stvar bila potpuno rešena da odmah odem, da odmah sam i lično predam Versilovu pismo o nasleđu (bez svakoga objašnjenja), da iz moje sobice uzmem i strpam svoje stvari u kofer, i da pređem da noćim makar i u hotelu. Na kraju Obuhovskoga prospekta, kod Triumfalne kapije, znao sam da ima jeftinih hotela u kojima je moguće dobiti i zasebnu sobu za trideset kopejaka; za jednu noć rešio sam da to žrtvujem, samo da više ne noćim kod Versilova. I kad sam prolazio već pored Tehnološkog instituta, najedared mi pade na pamet zbog nečega da svratim do Tatjane Pavlovne koja je tu stanovala, sproću samog Instituta. Kao razlog da svratim bilo je ovo pismo o nasleđu, ali moja neodoljiva pobuda da svratim, imala je, naravno, drugi uzrok koji čak ni sada još ne umem da razjasnim: u glavi mi je bila čitava zbrka o „odojčetu“, o „izuzetcima koji postaju opšte pravilo“. Da li sam želeo da s kim porazgovorim, ili da se napravim važan, ili da se potučem, ili čak da se zaplačem, — ne znam, tek ja uđoh kod Tatjane Pavlovne. Kod nje sam do sada bio svega jedanput, u početku posle moga dolaska iz Moskve, po nekoj poruci od strane moje majke, i, sećam se, kad sam ušao kod nje i predao joj pismo, izišao sam posle jednog minuta, i ne sevši čak, na što me, uostalom, ona nije ni ponudila.
   Zazvonih, i kuvarica mi odmah otvori vrata i pusti me unutra ne progovorivši reči. Sve ove podrobnosti su potrebne da bi se moglo razumeti na koji se način desio ovaj ludi događaj koji je imao tako ogroman uticaj na sve što je došlo posle. Prvo o kuvarici. To je bila jedna zlobna Finlanđanka prćasta nosa koja je, izgleda, mrzela svoju gazdaricu Tatjanu Pavlovnu, dok se ova, naprotiv, nije mogla da rastavi od nje, vezana za nju kao matore devojke za mopsove s vlažnim njuškama ili za večito sanjive kokoške. Finlanđanka se ili ljutila i bila gruba, ili je posle svađe ćutala nedeljama, kažnjavajući time svoju gospodaricu. Mora da sam upao takvoga ćutljivoga dana, jer mi čak ni na moje pitanje: „je li gospođa kod kuće?“ koje sam joj, tačno se sećam, postavio, — nije odgovorila, nego je ćuteći otišla u kujnu. ja sam na to, naravno uveren da je gospođa kod kuće, otišao u sobu, i, kad nikoga nisam zatekao, počeo sam da čekam, računajući da će Tatjana Pavlovna odmah doći iz spavaće sobe; inače zašto bi me kuvarica pustila unutra? Nisam seo, nego sam čekao dva-tri minuta; već se bilo smrklo, i tamni stan Tatjane Pavlovne učinio je na mene još neprijatniji utisak zbog zavesa koje su svuda bile povešane. Dve reči o ovom ružnom stanu, da bi bilo razumljivo mesto gde se desio događaj. Tatjana Pavlovna, po svom iskrenom i zapovedničkom karakteru, i zbog svojih starinskih spahijskih pojmova, nije mogla da stanuje u nameštenoj sobi za samce, te je uzela pod najam ovu parodiju stana, samo da bi stanovala zasebno i bila sama svoja gospođa. Ove dve sobe bile su kao dva kaveza za kanarinke, jedna pored druge, jedna od druge manja, na trećem spratu i s prozorima na dvorište. Ulazeći u stan, prvo se uđe u jedan uzan hodničić, širok aršin i po; s leve strane su ta dva pomenuta kaveza za kanarinke, a pravo hodničićem, u dubini, ulazi se u malu kujnicu. Možda je u tim sobama i bilo jedan i po kubni hvat potreban čoveku za dvanaest sati vazduha, ali teško da je bilo više. Bile su bezobrazno niske, no što je gluplje od svega, — prozori, vrata, nameštaj, sve, sve je bilo zastrto ili pokriveno katunom, divnim francuskim katunom; i svugde festonski ukrasi, zbog čega je soba izgledala dvaput tamnija i ličila na unutrašnjost putničkoga vagona. U toj sobi u kojoj sam čekao, još je čovek mogao da se i okrene, mada je sve bilo pretrpano nameštajem, (i nimalo ružnim nameštajem) tu su bili razni stočići sa inkrustacijama, sa bronzanim ramovima, šatule, elegantan i čak bogat toaletni sto. Ali iduća soba iz koje sam očekivao njen dolazak, spavaća soba, odvojena od ove sobe debelom zavesom sastojala se, kako sam posle video, bukvalno iz jednog kreveta. Sve ove podrobnosti su neophodno potrebne, da bi se razumela glupost koju sam načinio.
   I tako sam čekao ne sumnjajući ni u šta, kad zazvoni zvono. Čuo sam kako je sporim koracima po hodničiću kuvarica prošla i kako je ćuteći, kao maločas mene, pustila nekoga unutra. To su bile dve dame i obe su govorile glasno, ali kakvo je bilo moje iznenađenje kad sam, po glasu, poznao u jednoj Tatjanu Pavlovnu, a u drugoj — baš onu ženu koju sam najmanje očekivao da sada sretnem, i to još u ovakvim okolnostima! Nisam mogao da se varam: taj zvučni, snažni, metalni glas čuo sam juče, istina svega tri minuta, ali je on ostao u mojoj duši. Da, to je bila ta „žena od juče“. Šta sam mogao da radim? Ovo pitanje ne postavljam čitaocu, nego samom sebi prikazujem taj tadašnji trenutak, i čak ni sada nisam u stanju da objasnim kako se desilo da sam skočio iza zavese, te se nađoh u spavaćoj sobi Tatjane Pavlovne. Ukratko, ja sam se sakrio i jedva sam uspeo da se sklonim, a one su već bile u sobi. Zašto im nisam pošao u susret, nego sam se sakrio — ne znam; sve se desilo neočekivano, potpuno bez razmišljanja.
   Kad sam uskočio u spavaću sobu i naleteo na krevet, odmah sam primetio da jedna vrata vode u kujnu, da, dakle, imam izlaz iz nevolje i da mogu da se potpuno spasem, ali — o užasa! — vrata su bila zaključana, a u bravi nije bilo ključa. U očajanju se spustih na krevet; jasno sam video da ću sad čuti šta one govore, i već po prvim rečenicama, po prvim glasovima razgovora zaključio sam da je njihov razgovor tajan i poverljiv. O, naravno, častan i blagorodan čovek treba u takvom slučaju da ustane, da iziđe pred njih i da glasno kaže: „Ovde sam ja, pričekajte!“ i, bez obzira na svoj smešan položaj, da se ukloni; no ja nisam ni ustao, niti sam izišao; nisam imao hrabrosti, bio sam podlac i kukavica.
   —Ali draga moja Katarina Nikolajevna, vi me mnogo žalostite, — molila je Tatjana Pavlovna: — umirite se jedanput na svagda, to čak ne odgovara vašem karakteru. Gde god ste vi, tamo je i veselje, i sad najedanput... Ali ćete verovati bar meni, mislim: vi znate kako sam vam odana. Nimalo manje nego Andreju Petroviću, kome ću večno biti odana, što ni pred kim ne krijem... Dakle, verujte mi, tako mi časti, on nema taj dokument u rukama, a možda dokument nije ni u koga; Versilov nije ni sposoban za takve intrige. Grešite što ga sumnjičite time. Vas dvoje ste sami sebi stvorili to neprijateljstvo...
   —  Dokument postoji, a on je sposoban za sve. I šta je bilo, kad sam juče došla kući: prvi koga sam srela — se petit espion[21] koga je on knezu naturio.
   —  Ex, se petit espion. Prvo, on nimalo nije espion, zato što sam ja, ja radila na tome da ga namestim kod kneza, inače bi u Moskvi poludeo ili bi umro od gladi, — tako su nam javili o njemu odande; i, što je najvažnije, taj neotesani deran je baš pravi ćalov, otkud on može biti špijun?
   —  Da, moguće je da je ćalov, ali mu to možda neće smetati da bude hulja. Da nisam bila ljuta, juče bih umrla od smeja: pobledeo je, približio se, poklonio se, progovorio nešto francuski. A u Moskvi mi je Marija Ivanovna o njemu tvrdila da je genijalan. Da se to nesrećno pismo nalazi negde sačuvano i to na vrlo opasnom mestu, — to sam zaključila po licu Marije Ivanovne.
—  Draga moja! Zar mi niste baš vi kazali da ona nema ništa!
   — To i jeste stvar: ona dokument ima; ona samo laže, i samo da znate kako je prepredena! Pre moga puta u Moskvu još me nije napuštala nada: da nisu ostale nikakve hartije, no sad, sad...
   — Ali draga moja, naprotiv, svi kažu da je ona dobro i pametno stvorenje, da je nju pokojnik cenio više nego sve ostale sestričine. Istina, ja je baš toliko ne poznajem, ali — vi, lepotice moja, vi ste mogli da je pridobijete. Ta vama nije teško da pobedite, evo i ja, ovako stara, pa sam zaljubljena u vas i čisto bih vas sad poljubila... Ne bi vam bilo teško da je pridobijete.
   — Gledala sam, Tatjana Pavlovna, da je pridobijem, pokušavala sam, već sam je i zanela, ali i ona je vrlo lukava... Ne, ona je netaknut karakter, i to još naročiti, moskovski... I zamislite, savetovala mi je da se obratim nekom Kraftu, ovdašnjem, bivšem pomoćniku kod Andronikova, možda će on što znati. O tom Kraftu znam nešto malo, i čak se sećam da sam ga i videla uzgred; ali na koji mi je način ona rekla za toga Krafta, to me je konačno uverilo da njoj ne samo nije stvar nepoznata, nego da laže i da sve zna.
   — Pa zašto, zašto? Da, vidite, to bi se moglo od njega saznati! Taj Nemac, Kraft, nije laparalo, i, sećam se, vrlo je čestit čovek — tačno, trebalo bi njega pitati! Samo izgleda da sada nije u Petrogradu...
   — O, vratio se juče, maločas sam bila kod njega... Zato sam vam i došla u tolikom uzbuđenju, dršću mi noge i ruke, htela sam da vas zamolim anđele slatki, Tatjana Pavlovna, jer vi sve ljude poznajete: zar se ne bi moglo na neki način saznati što o tim hartijama, jer su pouzdano ostale hartije posle njega — ali u čije su ruke one sad dospele? Ko zna, opet možda u nečije opasne ruke? Došla sam da vas pitam za savet.
   — Ali o kakvim hartijama vi govorite?—nije razumevala Tatjana Pavlovna, — sami ste rekli da ste maločas bili kod Krafta?
— Bila sam, bila, malopre sam bila, ali on je izvršio samoubistvo! Još sinoć.
   Ja skočih s kreveta. Mogao sam da izdržim i da sedim dok su me nazivale špijunom i idiotom, i što su dalje išle u svom razgovoru, bilo mi je sve jasnije da se ne mogu pojaviti. To bi bilo nemoguće i zamisliti! U duši sam se rešio da produžim da sedim mirno, dok Tatjana Pavlovna ne isprati gošću (ako kakvom mojom nesrećom sama ne uđe ranije u spavaću sobu), — a posle, kad ode Ahmakova, — neka dođe i do tuče između mene i Tatjane Pavlovne!... Ali sad najedanput kada sam, čuvši za Kraftovo samoubistvo, skočio s kreveta, kao da me je uhvatio neki grč. Nisam ni o čem mislio ni rasuđivao, nego načinim korak, dignem zavesu i nađem se pred njima dvema. Još je bilo dovoljno dana, te su mogle da me poznadu, bio sam bled i drhtao sam... One obadve ciknuše. Kako i da ne ciknu?
   —  Kraft? — promrmljah ja obraćajući se Ahmakovoj: — izvršio samoubistvo? Sinoć? Po zalasku sunca?
   —  Gde si ti bio? Odakle dolaziš? — zasikta Tatjana Pavlovna i bukvalno zarije nokte u moje rame. — Ti si špijunirao? Prisluškivao si?
—  Šta sam vam rekla maločas? — ustade s divana Katarina Nikolajevna, pokazujući na mene.
Bio sam van sebe.
   —  L až, besmislica! — prekinem je ja ljutito: — maločas ste me nazvali špijunom, o Bože! Da li je moguće ne samo špijunirati, nego i živeti na svetu pored ovakvog sveta kao što ste vi! Onaj velikodušni čovek završava život samoubistvom, Kraft se ubio — zbog ideje, zbog H ekube... Uostalom, šta vi znate ko je H ekuba!... A ti živi ovde među tim vašim intrigama, teturaj se između tih vaših laži, obmana, spletaka!... Svega mi je dosta!
   —  Opalite mu šamar! Opalite mu šamar! — vikala je Tatjana Pavlovna, i pošto me je Katarina Nikolajevna samo gledala (sećam se svake sitnice), ne skidajući s mene očiju, ali se nije mrdnula s mesta, to bi Tatjana Pavlovna, samo za jedan još časak, po svoj prilici sama izvršila svoj savet, da nisam nehotice digao ruku da zaštitim lice; od ovog pokreta njoj se učinilo da sam ja na nju zamahnuo.
—  H ajde, udari, udari! Dokaži da si ropske krvi: jači si od žena, što se ustežeš!
   —  Dosta s tim klevetama, dosta! — viknuh ja. — Nikad nisam digao ruku na ženu! Da vas je stid, Tatjana Pavlovna, uvek ste me prezirali. O, s ljudima treba opštiti, ali ih ne treba uvažavati! Vi se smejete, Katarina Nikolajevna, verovatno, mojoj figuri: da, Bog mi nije dao lep stas kao vašim ađutantima. Pa ipak se ne osećam unižen pred vama, nego, naprotiv, uzvišen... Ali je svejedno kojim bi se to izrazom reklo, jedino, ja nisam kriv! Došao sam ovamo slučajno, Tatjana Pavlovna: kriva je vaša Finlanđanka, ili, bolje reći, vaša naklonost prema njoj: zašto mi nije na moje pitanje odgovorila, nego me je pravo ovamo uvela? A posle, priznaćete i sami, da iskočim iz spavaće sobe jedne žene, učinilo mi se da je toliko monstruozna stvar, da sam se rešio da radije otrpim vašu grdnju, nego da se pokažem... Vi se opet smejete, Katarina Nikolajevna?
   —  Napolje, napolje, odlazi napolje! — razvikala se Tatjana Pavlovna, gotovo me izgurujući. — Ne obraćajte pažnju na njegovo bulažnjenje, Katarina Nikolajevna: kazala sam vam već da su mi odande pisali da je pošašavio!
   —  Ja pošašavio? Odakle su pisali? Ko je to mogao da piše? Svejedno, dosta mi je svega! Katarina Nikolajevna, kunem vam se svim što mi je najsvetije, da će ovaj razgovor i sve ovo što sam čuo ostati među nama... Nisam ja kriv što sam saznao vaše tajne. Utoliko manje što već sutra napuštam službu kod vašega oca; a što se tiče dokumenta koji tražite, možete biti spokojni.
   —  Šta znači to?.„ O kakvom dokumentu vi govorite? — zbunila se Katarina Nikolajevna, i to toliko da je pobledela, ili mi se, možda, tako samo učinilo. Bilo mi je jasno da sam rekao više nego što treba.
   Izišao sam brzo; one su me ispratile očima, i u njihovom pogledu videlo se najveće iznenađenje. Jednom reči, zadao sam zagonetku.

GLAVA DEVETA
I
 
   H itao sam kući i — čudna stvar — bio sam vrlo zadovoljan sobom. Naravno, tako se ne govori sa ženama, — tačnije rečeno s takvom ženom, pošto Tatjanu Pavlovnu nisam uračunao. Možda se ne sme nikad reći u lice ženi te vrste: „pljujem na vaše intrige“, ali ja sam to rekao, i baš sam time i bio zadovoljan. Da ne govorim o ostalom, bio sam bar uveren da sam tim tonom potro svu komičnost moga položaja. Ali nisam imao vremena da o tome mnogo mislim: u mojoj glavi je neprestano bio Kraft. Ne zato što bi me on tako užasno mučio, nego što sam ipak bio do dna duše potresen, toliko, da je čak onaj obični ljudski osećaj izvesnoga zadovoljstva prilikom tuđe nesreće, to jest kad ko slomije nogu, izgubi čast ili ljubljeno stvorenje i slično, čak i taj obični osećaj podlog zadovoljstva ustupio u meni mesto drugome, i potpuno nedirnutom osećanju, i to tuzi: sažaljenju prema Kraftu, to jest ne znam da li je bilo sažaljenje, ali je u svakom slučaju bilo jedno snažno i dobro osećanje. I tim sam takođe bio zadovoljan. Čudno je koliko mnogo sporednih misli može da prođe kroz glavu baš onda kad je čovek sav potresen kakvim bilo kolosalnim izveštajem, koji bi, u stvari, tako izgleda, morao ugušiti ostala osećanja, i razagnati sve sporedne misli, naročito neznatne, a neznatne i sitne naprotiv baš onda najviše i nadiru. Sećam se još kako me je malo pomalo obuhvatilo neko nervozno drhtanje, prilično jako, koje je trajalo nekoliko minuta, i produžilo se za vreme dok sam bio kod kuće i objašnjavao se s Versilovom.
   Ovo objašnjavanje dogodilo se pod čudnim i neobičnim okolnostima. Već sam spomenuo da smo tamnovali na zasebnom krilu iz dvorišta; ovaj stan bio je obeležen brojem trinaest. Pre nego što sam ušao u kapiju, čuo sam jedan ženski glas koji je nekoga s nestrpljenjem i razdraženo pitao glasno: „gde je stan broj 13?“ To je pitala jedna dama, tu odmah do kapije, otvorivši vrata jednog dućančića: ali joj tamo, izgleda, ništa nisu odgovorili ili su je čak oterali, i ona je silazila s krila niz stepenice, razdražena i ljuta.
—  Pa gde je ovde vratar? — viknu ona, udarivši nogom. ja sam već izranije čuo taj glas.
—  Ja idem u stan broj 13, — priđem joj ja, — koga tražite?
— Već čitav sat tražim vratara, svuda sam raspitivala, po svima stepenicama se pela.
—  Taj je stan iz dvorišta. Zar me ne poznajete? Ali me je ona već poznala.
   —  Vi tražite Versilova; imate s njim da raspravite, imam i ja, — produžih ja, — došao sam da se s njim oprostim na svagda. H ajdemo.
—  Jeste li vi njegov sin?
   —  To ne znači ništa. Uostalom, uzmimo da sam njegov sin, mada sam ja Dolgoruki, ja sam vanbračno dete. Taj gospodin ima beskrajno mnogo vanbračne dece. Kad to zahteva savest i čast, i rođeni sin napušta roditeljski dom. To piše i u Bibliji. Uz to, on je dobio jedno nasleđe, a ja neću da ga delim s njim, i idem da živim od rada ovojih ruku. Kad treba, velikodušan čovek žrtvuje i svoj život; Kraft se ubio, Kraft, zbog ideje, zamislite, mlad čovek koji je ulivao nade... Ovuda, ovuda! Mi stanujemo u zasebnom krilu. I u Bibliji piše da deca napuštaju očeve i osnivaju svoje gnezdo... Kad koga vuče ideja... kad ima ideju! Najvažnija je ideja, u ideji je sve...
   Ja sam joj brbljao u ovom smislu za sve vreme dok smo se peli k nama. Čitalac je, verovatno, primetio da ja sebe baš ne štedim i, gde je potrebno, strogo osuđujem: hoću da se naučim da govorim istinu. Versilov je bio kod kuće. Ušao sam ne skidajući gornji kaput, ušla je i ona. Ona je bila vrlo siromaški odevena: preko ugasite haljinice visilo je parče nekog štofa koje je izigravalo ogrtač ili mantil; na glavi je imala jednu staru otrcanu matrosku kapu, koja joj je vrlo ružno stajala. Kad smo ušli u gostinsku sobu, moja majka je sedela na svom običnom mestu sa ručnim radom, a sestra je izišla iz svoje sobe da vidi ko to dolazi, i zastala na vratima. Versilov, po običaju, nije ništa radio i pošao nam je u susret; upro je na mene strog, upitni pogled.
   —  Nemam s tim nikakve veze, -— pohitah ja da se branim i stadoh u stranu, — sreo sam ovu damu na samim vratima; tražila je vas, i niko nije mogao da je uputi. ja sam došao po svom ličnom poslu koji ću imati zadovoljstvo da vam objasnim posle ove dame..
Versilov me je neprestano i dalje posmatrao radoznalo.
—  Dopustite, — nestrpljivo poče devojka. Versilov joj se okrenu.
   —  Dugo sam razmišljala zašto vam je palo na pamet da mi sinoć ostavite novaca... Ja... jednom reči... Evo vam vaš novac! — gotovo zaciča ona kao danas po podne, i baci paketić banknota na sto, — morala sam da tražim vašu adresu u prijavnom odeljenju, inače bih ranije donela. Slušajte vi! — obrati se najedanput mojoj majci koja je bila sva pobledela, — neću da vas ucveljujem, vi izgledate čestita žena, i može biti da je to i vaša kći. Ne znam da li ste mu žena, ali znajte da ovaj gospodin iseca oglase u novinama u kojima za svoj poslednji groš traže zaradu guvernante i učiteljice, i odlazi tim jadnicama, iskorišćava ih nečasno, i gura ih u bedu pomoću novaca. Ne razumem kako sam mogla juče od njega primiti novac: izgledao je tako čestit!... Ni reči da niste progovorili! Vi ste nitkov, milostivi gospodine! Da ste imali i časne namere, ipak ne bih primila od vas milostinju. Ni reči, ni reči! O, kako mi je milo što sam vas izobličila sad pred vašom ženskom čeljadi. Prokleti da ste!
Ona brzo istrča, ali s praga se okrenu za časak, samo da dovikne:
—  Kažu da ste dobili nasleđe!
I zatim je iščezla kao sen. Ističem još jedanput: bila je izbezumljena. Versilov je bio duboko poražen:
stajao je kao utonuo u razmišljanje i kao da o nečem odlučuje; najzad se najedared okrenu meni:
—  Ti je nimalo ne poznaješ?
   —  Slučajno sam danas video kako se ljutila u hodniku kod Vasina, kako je pričala i proklinjala vas; ali nisam stupao u razgovor i ništa ne znam, a sad sam je sreo na kapiji. Verovatno je to ona sinoćnja učiteljica što „daje časove iz aritmetike“?
—  Jest, to je ta. Jedanput sam u životu hteo da učinim dobro, i... A šta ti imaš?
   —  Evo vam ovo pismo, -— odgovorih mu Ja. — Ne nalazim da treba da vam objašnjavam: dobio sam ga od Krafta, a on ga je dobio od pokojnoga Andronikova. Iz sadržine saznaćete sve. Dodajem da niko na svetu danas ne zna za ovo pismo sem mene, zato što je Kraft, pošto mi je sinoć predao ovo pismo, čim sam od njega izišao, izvršio samoubistvo...
   Dok sam ja govorio bez daha i žurio, on je uzeo pismo u ruke, i, držeći ga u levoj ruci neodlučno, pažljivo me slušao. Kad sam saopštio vest o samoubistvu Kraftovom, naročito pažljivo sam pogledao u njegovo lice da vidim efekt. I šta je bilo? Saopštenje nije učinilo nikakav utisak: čak ni da je izdigao obrve! Naprotiv, kad je video da sam stao izvuče svoj cviker koji nikada nije ostavljao i koji mu je visio o crnoj vrpci, prinese pismo sveći, i, pogledav u potpis, uze da ga čita s pažnjom. Ne mogu da izrazim koliko sam se osećao uvređen tom njegovom nadutom bezosećajnošću. On je morao vrlo dobro poznavati Krafta, a to nije bilo baš tako obično saopštenje! Najzad, ja sam, naravno, želeo da ono proizvede efekt. Počekavši oko pola minuta, i znajući da je pismo dugačko, okrenuh se i izađoh. Kofer mi je bio davno već spremljen, ostalo je samo da još nekoliko stvari vežem u zavežljaj. Mislio sam na moju majku, i zašto joj nisam prišao. posle deset minuta, kad sam već bio potpuno gotov i hteo da iziđem da nađem kola, uđe u moju sobicu moja sestra.
   —  Evo ti mama šalje tvojih šeset rubalja, i opet te moli da je izviniš što je ispričala za njih Andreji Petroviću, i onda još dvadeset rubalja. Ti si sinoć dao za svoju ishranu pedeset rubalja; mama kaže da nipošto ne može da primi više od trideset, zato što na tebe ne pada pedeset, te ti dvadeset rubalja vraća.
—  Dobro, i hvala, samo ako govoriš istinu. Zbogom, sestro, ja odlazim!
—  Kuda ideš sad?
—  Privremeno u hotel, samo da ne noćim u ovoj kući. Reci mami da je volim.
—  Ona to zna. Ona zna da ti voliš i Andreju Petrovića. Zar se ne stidiš što si doveo onu nesrećnicu!
—  Kunem ti se da je nisam doveo; sreo sam je u kapiji.
—  Ne, ti si je doveo.
—  Uveravam te...
—  Razmisli, ispitaj sebe samog, pa ćeš uvideti da si i ti bio uzrok njenom dolasku.
   —  Samo mi je bilo vrlo milo što je Versilov osramoćen. Zamisli, imao je dete sa L idijom Ahmakovom... uostalom, zašto ti ja to govorim...
—  On? Dete? Ali to nije njegovo dete! Od koga si čuo tu neistinu?
—  Ah, šta ti znaš.
   —  Ja da ne znam? Pa ja sam i negovala to dete u L ugi. Slušaj, brate: odavno vidim da ti ni o čem ništa ne znaš, a međutim vređaš Andreju Petrovića, — pa i mamu.
   —  Ako on ima pravo, onda sam kriv, i to je sve, ali vas ja zato ne volim manje. Zašto si tako pocrvenela, sestro? Gle, sad još jače! No, dobro, ali ću ipak izazvati na dvoboj onoga knezića zbog šamara što ga je udario Versilovu u Emsu. A ako je Versilov bio ispravan s Ahmakovom, utoliko pre.
—  Brate, urazumi se, šta ti je!
—  Dobro je što je parnica u sudu završena... Gle, sad si pobledela.
—  Ali knez neće ni izići na dvoboj s tobom, — reče L iza kroz osmejak, bleda od straha.
—  Onda ću ga javno osramotiti. Šta je tebi, L izo?
Ona je toliko pobledela da nije mogla da stoji na nogama, nego se spustila na divan.
—  L izo! — čuo se odozdo glas majčin.
Ona se trže i ustade, i osmehnu se ka meni ljubazno:
—  Brate, okani se tih gluposti, ili pričekaj dok bar više ne saznaš: ti znaš vrlo malo.
—  Neću zaboraviti, L izo, da si pobledela kad si čula da ću ići na dvoboj.
—  Da, da, seti se i toga! — nasmeši se ona još jedanput pri izlasku, i siđe.
   Dozvao sam kočijaša i s njegovom pomoću iznesem svoje stvari iz stana. Niko od domaćih nije me sprečavao ni zaustavljao. Nisam otišao da se oprostim s majkom, da se ne bih susreo s Versilovom. Kad sam već seo u kola, sinu mi u glavi misao:
—  Na Fontanku, do Semjonovskog mosta, — naredih iznenada i odoh opet Vasinu.
II
 
   Iznenada mi pade na pamet da Vasin sigurno već zna za Krafta (i to, možda, sto puta više nego ja) tako je i bilo. Vasin mi je odmah vrlo ljubazno saopštio sve pojedinosti, bez većega uzbuđenja, uostalom; iz toga sam zaključio da je bio umoran, a tako je i bilo. On je lično bio jutros kod Krafta. Kraft se ubio iz revolvera (onoga istoga) sinoć, u pun sumrak, što se vidi iz njegovoga dnevnika. poslednja zabeleška u dnevniku bila je pred samo samoubistvo, i on primećuje u njoj da piše već u mraku, jedva razaznajući slova; sveću nije hteo da pali, bojeći se da posle sebe ne ostavi požar. „A da je zapalim, pa da je pre samoubistva opet gasim, kao i svoj život, to neću“,—čudnovato je dodao gotovo u poslednjem redu. Ovaj predsmrtni dnevnik svoj otpočeo je pre tri dana, čim se vratio u Petrograd, još pre svoje posete kod Dergačeva. Pošto sam ja od njega izišao, upisivao je na hartiju svaki četvrt sata; poslednje tri četiri beleške zapisivao je svakih pet minuta. Čudio sam se što ga Vasin, kad je imao taj dnevnik toliko vremena u rukama (dali su mu da ga pročita), nije prepisao, utoliko pre što nije bilo više od jednog lista, a beleške su bile sve kratke, —„da ste prepisali bar poslednju stranu!“ Vasin mi je s osmehom odgovorio da je on i ovako sve zapamtio, uz to: beleške su bez ikakvoga sistema, o svačemu što padne na um. Već sam hteo da ga uveravam da baš to u danom slučaju i jeste dragoceno, ali odustadoh od toga, nego ga uzmem ispitivati šta je zapamtio, i on se seti nekoliko redaka, naprimer onih na jedan sat pre izvršenja samoubistva, o tome „da ga hvata jeza“, „da je, da bi se ugrejao, mislio da popije čašicu ruma, ali misao da bi od toga moglo nastati jače krvoliptenje — odvratila ga je“. I sve otprilike tako, — završio je Vasin.
—  I to vi nazivate „glupostima“? — uzviknuh ja.
   —  Kad sam ja to nazvao tako? ja samo nisam ništa prepisao. Ali sve i da nisu gluposti, ovaj dnevnik je, odista, dosta običan ili, bolje, prirodan, to jest baš onakav kakav i treba da bude u takvom slučaju...
—  Ali to su poslednje misli, poslednje misli!
   —  poslednje misli često su vrlo ništavne. Jedan samoubica se žali, u istom takvom dnevniku, što mu u tako važnom času baš nijedna „viša misao“ ne nailazi, nego, naprotiv, sve neke sitne i prazne.
—  A to što hvata jeza, je li i to prazna misao?
   —  Znači: vi mislite baš na pravu jezu i na krvoliptenje? Poznata je stvar da su vrlo mnogi od onih koji imaju snage da misle na svoju predstojeću smrt, svojevoljnu ili ne, vrlo često skloni da se brinu o tome da li će lepo izgledati njihov trup. U tom smislu se i Kraft pobojao izlišnog krvoliptenja.
   —  Ne znam da li je to poznat fakt... i da li je tako, — promrmljah ja, — nego me čudi što vi sve to smatrate tako prirodnim; a međutim — nije prošlo mnogo vremena otkako je Kraft govorio, uzbuđivao se, sedeo među nama? Zar vam ga odista nije žao?
   —  O, naravno, žao mi ga je, i to je sasvim druga stvar; ali u svakom slučaju, Kraft je postavio svoju smrt u obliku logičnoga zaključka. sad se vidi da je sve što se o njemu govorilo sinoć kod Dergačeva, potpuno tačno: posle njega ostala je evo ovolika sveščica učenih zaključaka o tome da su Rusi — drugostepena ljudska rasa, na osnovu frenologije, kraneologije i čak i matematike, i da, dakle, kao Rus čovek ne treba da živi. Ako hoćete, tu je najkarakterističnije to što je moguće načiniti kakav vam je volja logički zaključak; ali uzeti pa izvršiti samoubistvo na osnovu zaključaka — to se, naravno, ne događa svaki dan.
—  Trebalo bi bar odati počast karakteru.
   —  Može biti, ali ne samo tome — okolišno odgovori Vasin, a bilo je jasno da je mislio na glupost ili slabu sposobnost rasuđivanja. Sve me je to razdraživalo.
—  Vi sami ste sinoć govorili o osećanju, Vasine.
   —  Ni sada to ne odričem; ali u ovom događaju ima nešto toliko krupno pogrešno, da strog pogled na stvar nehotice potiskuje na neki način i samu žalost.
   —  Znate šta: ja sam po vašim očima još ranije nagađao da ćete osuđivati Krafta, i da ne bih čuo vaše osuđivanje, rešio sam se da vas ne pitam za vaše mišljenje; ali vi ste ga sami rekli, te sam i nehotice primoran da se s vama složim; a, međutim, ja nisam s vama zadovoljan. Meni je žao Krafta.
—  Znate, otišli smo daleko...
   —  Jeste, jeste, — prekidoh ga ja, — bar ostaje uteha da uvek u takvim slučajevima oni koji ostaju u životu, sudije pokojnikove, mogu reći za sebe: „i ako se ovaj čovek ubio, ipak zaslužuje svako žaljenje i prizrenje, ali mi smo, veli, ostali u životu, i prema tome nema razloga da mnogo tugujemo“.
   —  Da, razume se, ako s te tačke... Ah, to ste vi, izgleda, rekli iz šale: ali je vrlo duhovito. ja u ovo doba pijem čaj, i sad ću ga poručiti: nadam se da ćete mi činiti društvo.
I on iziđe, odmeriv očima moj kofer i moj zavežljaj.
   Meni je, odista, bilo došlo da kažem nešto pakosno, da bih osvetio Krafta; i kazao sam koliko sam umeo; ali je interesantno da je on u početku uzeo ozbiljno moju misao o tome da „ljudi kao mi ostaju u životu“. No bilo tako ili ne, on je ipak u svemu imao više pravo nego ja, čak i u pitanju osećanja. To sam priznao u sebi bez ikakvog nezadovoljstva, ali sam jasno osećao da ga ne volim.
   Kad je donesen čaj, objasnih mu da ga molim za gostoprimstvo samo za jednu noć, ali ako to nije moguće, neka samo kaže, i ja ću preći u hotel. Zatim sam mu ukratko izložio zašto sam došao, rekavši mu pravo i prosto da sam se posvađao s Versilovom konačno, i ne upuštajući se pri tom u pojedinosti. Vasin me je saslušao pažljivo, ali bez ikakvog uzbuđenja. On je uopšte samo odgovarao na pitanja, iako je odgovarao srdačno i dosta opširno. O pismu s kojim sam mu dolazio posle podne da od njega tražim saveta — potpuno sam ćutao; a današnji moj dolazak objasnio sam mu kao prostu posetu. Pošto sam Versilovu dao reč da o tome pismu sem mene niko više neće ništa znati, počeo sam smatrati da nemam prava o njemu nikome više ništa da govorim. Iz nekih razloga postalo mi je mrsko da o nekim stvarima govorim Vasinu. O nekim stvarima, ali ne o svima: uspeo sam da ga
zainteresujem pripovedanjem o današnjim scenama koje su se odigrale u hodniku i kod susetki, a koje su se završile u Versilovljevom stanu. On me je slušao sa najvećom pažnjom, naročito kad sam govorio o Stebeljkovu. O tome kako se Stebeljkov raspitivao o Dergačevu, morao sam mu dva puta pričati, i on se posle toga zamislio. U tom času sam najedared osetio da Vasina ništa i nikad ne može da dovede u nepriliku; uostalom, prva misao o tome, sećam se, došla mi je u obliku za njega vrlo laskavom.
   —  Uopšte, ne mogu da razumem mnogo što šta od onoga što je govorio gospodin Stebeljkov, — završih ja o Stebeljkovu, — on govori nekako zbrkano... ima u njemu neke lakomislenosti...
Vasin odmah načini ozbiljno lice.
   —  On, odista, ne raspolaže govorničkim darom, ali ipak o mnogim stvarima već na prvi pogled ima vrlo pravilne napomene, i uopšte — to su više ljudi od rada, od poslova, nego ljudi apstraktne misli, i njih treba ocenjivati sa toga gledišta...
Tačno onako kao što sam i ja malopre mislio.
—  On je međutim kod vaših susetki nešto strašno zamesio, i sam Bog zna čim se to još moglo da svrši.
   O svojim susetkama Vasin je ispričao da ovde stanuju od pre dve tri nedelje, i da su došle odnekud iz unutrašnjosti; da imaju vrlo malu sobicu, i da se no svemu vidi da su vrlo siromašne, da sada sede i nešto čekaju. On nije znao da je mlađa dala oglas u novine za časove, ali je čuo da im je dolazio Versilov; to se dogodilo u njegovom odsustvu, a njemu je ispričala gazdarica. Susetke se tuđe od svakoga, pa i od same gazdarice. poslednjih dana i on je primetio da kod njih odista nije sve glatko, ali takvih scena kao što je ova današnja, nije bilo. Sve ove naše razgovore o susetkama beležim s obzirom na ono što će se docnije dogoditi; kod susetki iza vrata u to vreme vladala je mrtva tišina. S naročitom radoznalošću saslušao je Vasin kad sam mu ispričao da je Stebeljkov smatrao da je neophodno potrebno da o susetkama razgovara s gazdaricom, i da je ponovio dvaput: „videćete već, videćete već!“
   —  I videćete, — dodade Vasin, — da mu to nije bez razloga prošlo kroz glavu; u tom smislu on ima vrlo oštar pogled.
—  Da li vi mislite da gazdarici treba posavetovati da ih najuri?
   —  Ne nisam mislio da ih treba najuriti, nego da će iz svega toga izići neka istorija... Uostalom, sve takve istorije, svršavaju se, bile ovake ili onake, na jedan isti način... Ostavimo to.
O Versilovljevoj poseti kod susetki odlučno je odbio da iskaže svoje mišljenje.
   —  Sve je moguće; čovek je osetio u džepu kod sebe novac... Uostalom, verovatno je i to da je prosto hteo dati milostinju; to je u njegovoj tradiciji, a možda i u sklonostima.
Ispričao sam mu šta je Stebeljkov govorio o „odojčetu“.
   —  Stebeljkov se tu potpuno vara, — vrlo ozbiljno i sa naročitim isticanjem (i to sam vrlo dobro zapamtio) reče Vasin. — Stebeljkov, — produži on, — pouzdava se često odveć u svoju praktičnu zdravu pamet, i usled toga brza u donošenju zaklju čaka saobrazno svojoj logici, koja je često vrlo oštroumna; međutim, stvarnost može imati mnogo više fantastičan i neočekivan kolorit, prema tome koja lica učestvuju u događajima. Tako je bilo i tu; znajući stvar delimično, on je zaključio da je dete Versilovljevo; a ipak dete nije Versilovljevo.
   Ja navalih na njega, i evo šta sam saznao na moje veliko iznenađenje: dete je bilo od kneza Sergija Sokoljskoga. L idija Ahmakova, da li zbog bolesti ili samo zbog svog fantastičnog karaktera, često se ponašala kao luda. Zaljubila se u kneza pre Versilova, a knez se „nije ustezao da primi njenu ljubav“, izrazio se Vasin. Veza je trajala neko vreme: zatim su se, kako se zna, posvađali, i L idija je odgurnula od sebe kneza, „što je, izgleda, on jedva i čekao“. L idija je bila vrlo nastrana devojka, — dodao je Vasin, — čak je vrlo moguće da nije bila uvek uračunljiva. Ali otišavši za Pariz, knez nije ništa znao o tome u kakvom je položaju ostavio svoju žrtvu, on to nije znao sve do svršetka, do svoga povratka. Versilov, koji se sprijateljio s mladom devojkom, predložio joj je da se venča s njim, i to baš zbog pomenute okolnosti (koju, izgleda, ni roditelji nisu naslućivali gotovo sve do pred kraj). Zaljubljena devojka bila je očarana njim, i u Versilovljevom predlogu „nije videla samo njegovo samopožrtvovanje“, koje je, uostalom, takođe cenila. Uostalom, naravno, on je već umeo da udesi stvar, — dodao je dalje Vasin. — Dete (žensko) se rodilo mesec dana ili šest nedelja pre roka, i dato je na negu negde u Nemačku, ali ga je docnije Versilov uzeo natrag i sad se nalazi negde u Rusiji, možda u Petrogradu.
—  A šta je s fosfornim žižicama?
   —  O tome ne znam ništa, — završi Vasin. — L idija Ahmakova je umrla dve nedelje posle porođaja: šta je tu bilo — ne znam. Knez, čim se vratio iz Pariza, saznao je za dete i, izgleda, u početku nije hteo da veruje da je njegovo... Uopšte, celu ovu istoriju svi kriju još i danas.
—  Kakav je čovek taj knez! — uzviknuh ja ljutito. — Kakvo je to postupanje s bolesnom devojkom!
   —  Ona tada još nije bila toliko bolesna... Uz to, ona ga je sama najurila... U svakom slučaju, on se možda bez potrebe požurio da napusti službu.
—  Zar vi branite takvog nitkova?
   —  Ne, ja ga samo ne nazivam nitkovom. Ima tu još mnogo drugih stvari, sem prostog nitkovluka. Uopšte, to je dosta običan događaj.
   —  Recite mi, Vasine, jeste li ga poznavali izbliže? Vrlo bih želeo da mogu da se oslonim na vaše mišljenje, zbog jedne okolnosti koja me se mnogo tiče.
   Ali na to mi je Vasin odgovorio prilično rezervisano. On je poznavao kneza, ali kojom prilikom se s njim upoznao —  to je prećutao namerno, što je bilo očevidno. Dalje je rekao da knez po svome karakteru zaslužuje izvesno prizrenje. „On je pun čestitih sklonosti i osećajan je, ali ne vlada ni rasuđivanjem, ni snažnom voljom, da bi mogao da dovoljno upravlja svojim željama“. On je neobrazovan čovek, mnoge ideje i pojave nije u stanju da shvati, a međutim se hvata za njih. On će vam, na primer, smelo tvrditi stvari kao što je ova: „Ja sam knez i Rurikov potomak; ali zašto ne bih bio obućarski kalfa ako je potrebno zarađivati hleb, a ne umem da radim nikakav drugi posao? Na firmi će pisati: „obućar knez taj i taj“ — to je čak otmeno“.
   On će to ne samo reći, nego će i učiniti — a to je najvažnije, — dodade Vasin; — međutim on to ne bi činio iz nekog jakog ubeđenja, nego iz čiste lakomislene osećajnosti. Zato će posle neizbežno doći i kajanje, i tada je uvek gotov na savršeno protivnu krajnost; i u tome mu prolazi ceo život. U naše doba je mnogo ljudi na taj način došlo u nepriliku,
—  završi Vasin, — baš zato što su se rodili u naše vreme.
I nehotice se zamislih.
—  Je li istina da je ranije bio isteran iz svoga puka? — počeh opet da raspitujem.
   —  Ne znam da li je bio isteran, ali je izišao iz vojske u stvari zbog neprijatnosti. je li vam poznato da je s jeseni prošle godine, kad je već bio u ostavci, proveo dva ili tri meseca u L ugi?
—  Ja... ja znam da ste vi tada bili u L ugi.
—  Da, jedno vreme bio sam i ja. Knez se poznavao i sa L izavetom Makarovnom.
   —  Zbilja? Nisam to znao, Priznajem da sam vrlo malo razgovarao sa svojom sestrom... Ali zar je on bio priman u kući moje majke?... uzviknuh ja.
—  O, ne: bio je samo daleki poznanik, preko jedne treće kuće.
—  Da, vidite, šta mi je ono sestra govorila o detetu? Zar je i ono dete bilo u L ugi?
—  Bilo je neko vreme.
—  A gde je sada?
—  Po svoj prilici u Petrogradu.
   —  Nikad dok sam živ, neću poverovati — uzviknuh ja vrlo uzbuđeno, — u to da je moja majka imalo učestvovala u toj istoriji, s tom L idijom!
   —  U toj istoriji, samo ako čovek odbaci sve intrige, koje ja ne mislim da objašnjavam, Versilovljeva uloga lično nije imala baš ničega što bi trebalo osuđivati, — primeti Vasin sa snishodljivim osmejkom. Čini mi se da mu je bilo teško da sa mnom govori, ali nije hteo da to pokaže.
   —  Nikada, nikada neću poverovati da bi jedna žena, — uzviknuh ja opet, —- mogla ustupiti svoga muža drugoj ženi, u to neću da poverujem!... Mogao bih se zakleti da moja majka u tome nije uzela nikakvog učešća.
—  Ipak, izgleda, nije protivrečila.
—  Ja na njenom mestu već iz samog ponosa ne bih protivrečio!
—  S moje strane, potpuno odbijam da dajem svoj sud o toj stvari, — završi Vasin.
   Odista, Vasin se, koliko god je bio inteligentan, možda nije nimalo razumevao u žene, tako da mu je jedan čitav krug ideja i pojava ostajao nepoznat. ja zaćutah. Vasin je privremeno radio u jednom akcionarskom društvu, i meni je bilo poznato da je on i kući nosio da radi poslove. Na moje navaljivanje priznao je da i sada ima da radi — da nešto sračunava, i ja ga toplo zamolih da se od mene ne ustručava. To mu je bilo prijatno; ali pre nego što je seo iza svojih hartija, uzeo je da mi prvo načini postelju na divanu. S’ početka je hteo da mi ustupi krevet, ali kad ja na to nisam hteo da pristanem, izgleda da mu je to bilo prijatno. Od gazdarice je nabavio jastuk i pokrivač; Vasin je bio vrlo učtiv i ljubazan čovek, ali meni je bilo neprijatno da ga gledam kako se oko mene trudi. Više mi se dopadalo kad sam jedanput, pre tri nedelje, neočekivano zanoćio na Petrogradskoj strani kod Jefima. Sećam se kako mi je on tada namestio postelju takođe na divanu i krišom od svoje tetke, bojeći se ne znam zašto da će se ona ljutiti kad dozna da mu dolaze na prenoćište drugovi. Mnogo smo se smejali, mesto čaršava prostrli smo košulju, mesto jastuka uvili smo gornji kaput. Sećam se kako je Zvjerev kad je svršio s nameštanjem, udario ponosito rukom po divanu i rekao mi:
— Vous dormirez comme un pettit roi![22]
   I njegova glupa veselost i francuska rečenica koja mu je ličila kao kravi sedlo, učinile su da sam se naspavao vanredno slatko tada kod ovoga lakrdijaša. A kod Vasina bilo mi je prijatno tek kad je, najzad, seo za svoj posao, okrenuvši mi leđa. ja sam se prućio po divanu i, gledajući u njegova leđa, razmišljao dugo i o mnogim stvarima.

III
 
   A imalo je i o čemu. U duši mi je bila velika zbrka, ali ničega konkretnog; ipak su se neka osećanja vrlo određeno ispoljavala, mada me nijedno nije potpuno sobom odvuklo, jer ih je bilo mnogo. Sve se nekako mutilo bez veze i reda, a ja sâm nisam, sećam se, hteo da se zadržim ni na čem, ni da zavedem red. Čak i ideja o Kraftu je neprimetno otišla u pozadinu. Najviše me je uzbuđivao moj lični položaj, što sam sad već i „prekinuo“ i što je moj kofer sa mnom, što nisam više kod kuće i što sam otpočeo potpuno nov život. Kao da su do sada sve moje namere i pripreme bile samo šala, i kao da je tek „sada najedared i, što je glavno, sasvim iznenada, sve otpočelo da se ostvaruje“. Ta misao me je bodrila, i, ma koliko da sam se osećao u duši zbunjen od mnogih događaja, razveseljavala me je. Ali... ali bilo je i drugih osećanja; i jedno od njih naročito je htelo da se izdvoji pred ostalima i da ovlada mojom dušom, i, čudna stvar, ovo osećanje takođe mi je ulivalo hrabrosti i gotovo me izazivalo da budem vrlo veseo. A ipak je otpočelo sa strahom: bojao sam se već odavno, još od posle podne, da sam se u vatri i iznenađenju izrekao Ahmakovoj više nego što treba o dokumentu. „Da, suviše sam mnogo rekao, mislio sam, i sad će se one po svoj prilici dosetiti... zlo! Razume se, neće me ostaviti na miru ako počnu da podozrevaju, ali... neka! Uostalom, one me neće moći naći — sakriću se! A šta ako otpočnu da me gone...“ I ja se setih do poslednje crte, i sa sve većim zadovoljstvom, kako sam stojao pred Katarinom Nikolajevnom, i kako su me njene drske, ali užasno začuđene oči ukočeno gledale. I kad sam izišao, ostavio sam je u tom čuđenju, sećao sam se sad; „njene oči, ipak, nisu sasvim crne... samo su trepavice vrlo crne, zbog toga i oči izgledaju tako tamne...“
   I najedanput, sećam se, postade mi užasno mrsko i neprijatno, i odvratno, da se sećam i njih i sebe. Počeo sam da sebi nešto prebacujem i trudio sam se da mislim o nečem drugom. „Zašto se ni malo ne ljutim na Versilova zbog istorije sa susetkama?“ najedanput mi pade na pamet. S moje strane, bio sam tvrdo uveren da je on tu igrao ljubavničku ulogu, i da je dolazio da se provede, ali baš to me nije ozlojeđivalo. Činilo mi se čak da njega ne treba drukčije ni zamišljati, i mada mi je u stvari bilo milo što je osramoćen, ipak ga nisam optuživao. To za mene nije bilo važno; za mene je bilo važnije što me je onako srdito pogledao kad sam ušao u sobu sa susetkom, pogledao me tako kao nikada dotle. „Najzad me je pogledao ozbiljno! — mislio sam u sebi, srce mi je lupalo od uzbuđenja. — O, da ga nisam voleo, ne bih se toliko obradovao njegovoj mržnji!“
   Najzad sam zadremao i sasvim zaspao. Sećam se samo kao kroz san kako je Vasin, pošto je svršio posao, sve na stolu doveo u red, i, pošto je oštro pogledao na moj divan, skinuo se i ugasio sveću. Bila je prošla ponoć.
IV
 
   Skoro ravno dva sata docnije skočih iz sna kao poludeo, i sedoh na divan. Iza vrata naših susetki razlegalo se strašno zapomaganje, plač i jauk. Naša vrata bila su širom otvorena, a u hodniku, koji je bio već osvetljen, vikao je i trčao svet.
   H teo sam da zovnem Vasina, ali sam se dosetio da više nije bio u krevetu. Nisam znao gde da nađem kutiju sa žižicama, te pipajući nađem svoje odelo i počnem se u mraku brzo oblačiti. Susetkama su, očevidno, dotrčali i gazdarica i, naravno, i ostale kirajdžije. Čuo se, uostalom, vapaj samo jednog glasa, i to one starije susetke, a jučerašnji mladi glas koji sam odveć dobro zapamtio, — potpuno je ćutao; sećam se da mi je to s prvom mišlju tada sevnulo kroz glavu. Još se nisam ni obukao, a u sobu brzo uđe Vasin; za čas nađe naviknutom rukom žižice i osvetli sobu. Preko belog rublja navukao je šlafrok, na nogama su mu bile papuče, i odmah uze da se oblači.
—  Šta se to dogodilo? — zapitah ga ja.
   —  Vrlo neprijatna i vrlo odvratna stvar! — odgovori on gotovo ljutito, — ona mlada susetka o kojoj ste mi pričali, obesila se u svojoj sobi.
   Ja ciknuh. Ne mogu da opišem koliko je bila ožalošćena moja duša! Istrčali smo u hodnik. Priznajem, nisam imao smelosti da uđem u sobu susetkama, i tako videh nesrećnicu tek kad su je skinuli, a i to, istina, sa izvesnog rastojanja, pokrivenu čaršavom, ispod koga su virila samo dva uzana đona njenih cipela. Na taj način nisam joj ni video lice. Njena majka je bila u strašnom položaju: s njom je bila naša gazdarica, koja, uostalom, nije bila mnogo uplašena. Svi kirajdžije bili su se tu iskupili. Nije ih bilo mnogo: samo jedan stari mornar koji je inače neprestano nešto gunđao i naređivao, ali koji se sada sasvim pritajio i utišao, i jedan starac i starica, muž i žena, koji su došli iz Tverske gubernije, vrlo časni ljudi iz činovničkog reda. Neću da opisujem celu ostalu noć, sve ono trčanje, a posle i dolazak zvaničnih lica; sve do svanuća bukvalno sam drhtao i smatrao da sam obavezan da ne legnem, mada nisam imao nikakva posla. U stvari, svi su izgledali vrlo bodri, čak nekako naročito bodri. Vasin je nekuda otišao kolima. Gazdarica se pokazala prilično čestita žena, mnogo više nego što sam očekivao od nje. Uverio sam je (i to sebi uračunavam u čast) da ne treba majku ostaviti tako, samu s lešem njene kćeri, nego da je bar do jutra prevede u svoju sobu. Ona je odmah na to pristala, i, mada se majka plačući protivila da ostavi leš, ipak je najzad prešla kod gazdarice koja je odmah naredila da se pristavi čaj. posle toga su se i kirajdžije razišle po svojim sobama i zatvorili se, ali ja nipošto nisam hteo da legnem i dugo sam sedeo kod gazdarice, kojoj je baš bilo milo što tu ima još nekoga koji bi sa svoje strane mogao da joj još što ispriča o ovom događaju. Čaj nam je vrlo dobro došao, i čaj je uopšte najneophodnija ruska stvar, i to baš u svima katastrofama i nesrećama, naročito kad su užasne, iznenadne i ekscentrične; sama majka je popila dve šoljice, naravno posle vrlo mnogo molbi i gotovo silom, a međutim, iskreno da kažem, nikad nisam video većega i neposrednijega bola nego kod ove jadnice. posle prvih izliva ridanja i histerije, ona je počela da govori žudno, i ja sam je željno slušao. Ima nesrećnih ljudi, naročito među ženama, kojima je neophodno potrebno dopustiti da koliko je moguće više govore u takvim slučajevima. I ima karaktera koji su, tako reći, toliko oguglali na bol, jer su celoga života trpeli, jer su pretrpeli vrlo mnogo i mnogo većih bolova, i to uvek zbog sitnica, i koji se ničemu više ne mogu da začude, nikakvim iznenadnim katastrofama i, što je glavno, koji čak ni pred odrom najmilijega stvora ne zaboravljaju nijedno jedino, toliko teško naučeno, pravilo obaveznog ophođenja s ljudima. I ja ne osuđujem: to nije niski egoizam, i nije grubost osećanja; u tim srcima možda se nalazi više zlata nego kod po izgledu najplemenitijih junakinja — samo, tu navika na dugotrajno poniženje, instinkt samoodbrane, dugotrajna zaplašenost i potlačenost, na kraju čine svoje. Jadna samoubica u tome nije ličila na svoju mamicu. L icem jesu obe, izgleda, ličile jedna na drugu, iako pokojnica nesumnjivo nije bila prosto ružna. Njena majka je bila ne baš stara žena, moglo joj je biti pedeset godina najviše, i imala je isto tako plavu kosu kao i ona, ali su joj oči i obrazi bili upali, a zubi sasvim žuti, veliki i neravni. Pa i sve na njoj bilo je nekako žuto, koža na licu i rukama ličila je na pergament; njena ugasita haljina je od starosti takođe potpuno požutela, a i nokat na kažiprstu desne ruke, ne znam zašto, bio je zalepljen žutim voskom, brižljivo i uredno.
Pričanje ove jadnice bilo je delimično bez veze. Prepričaću kako sam shvatio i šta sam zapamtio.
   Došle su iz Moskve. Ona je već odavno udovica. „ali ipak dvorska savetnikovica“, muž joj je bio činovnik, nije posle smrti ostavio gotovo ništa „sem dve stotine rubalja pensije. Ali šta su dvesta rubalja? Ipak je mogla da odgaji Olju i da je da u gimnaziju“... „I kako je učila, kako je učila; na završetku gimnazije dobila je srebrnu medalju...“ (Tu je, naravno, dugo plakala.) Njenom pokojnom mužu propao je kod jednog ovdašnjeg trgovca u Petrogradu kapital od gotovo četiri hiljade rubalja. Ovaj se trgovac najedanput opet obogatio, „imam dokumente o tome, pitala sam za savet, rekli su mi: tražite, nesumnjivo ćete sve dobiti...“ ja tako i uradih, trgovac je kao pristajao; ali su mi savetovali da dođem ovamo lično. Pođem ja s Oljom, no stignemo pre jedno mesec dana. Ali kakva smo imali sredstva; uzele smo ovu sobicu zato što je najmanja od svih, i što je u poštenoj kući, to smo odmah videle, a do toga nam je bilo najviše stalo: mi smo neiskusne žene, svako može da nas vređa. Vama smo isplatili za jedan mesec, ovamo-onamo, Petrograd je skup, a naš trgovac sve odriče. „Ne poznajem vas, i ne znam ni za šta“, a dokument što ga imam, nije ispravan, to uviđam sama. Tada mi savetovaše: otidite čuvenom advokatu; on je bio profesor, nije običan advokat, nego pravnik, i on će tačno kazati šta treba raditi. Odnela sam mu poslednjih naših pedeset rubalja; iziđe advokat i nije me slušao ni tri minuta: „vidim, kaže, znam, kaže, ako trgovac hoće, kaže, on će dati, a ako neće, — neće dati, a ako otpočnete parnicu, još ćete imati i da platite parnične troškove; najbolje je da se s njime nagodite“. Još je u šali naveo iz Jevanđelja: „izmirite se, kaže, dok ste na putu, da ne platite i “poslednji groš“, i isprati me smejući se. Propadoše mojih pedeset rubalja. Dođem Olji, sedimo jedna prema drugoj, i ja se zaplakah. Ona ne plače; sedi tako ponosita, ljuti se. I uvek je takva bila, celoga života, i kad je bila mala, nikad nije uzdisala, nikad nije plakala, nego samo sedi i strašno gleda, da je i meni teško pogledati je. I nećete mi verovati: bojala sam je se, jako sam je se bojala, odavno sam je se bojala, i neki put hoću da zaplačem, ali ne smem kad je ona tu. Otišla sam trgovcu poslednji put, isplakala sam se kod njega: „lepo, veli“, čak i ne sluša. Međutim, moram vam priznati da smo, kako nismo očekivale da će to dugo trajati, već odavno ostale bez novaca. Počela sam pomalo da odnosim od naših haljina: koliko založimo, od toga smo živele. Sve sa sebe smo založile; ona tada poče da daje svoje poslednje belo rublje, tad sam se gorko zaplakala. Ona lupi nogom, skoči i otrča sama onom trgovcu. On je udovac; on joj reče: „dođite, veli, preksutra oko pet sati, možda ću vam tada štogod i reći“. Vratila se vrlo vesela: „možda će, veli, štogod i reći“. I ja sam bila vesela, ali oko srca mi je nešto bilo hladno: šta li će to, mislim, biti; a nisam smela da je pitam. Preksutra se vratila od trgovca bleda, sva drhti, bacila se na krevet — sve sam shvatila, i ne smem da pitam. Šta mislite: ponudio joj, razbojnik, petnaest rubalja, „ako, veli, nađem punu nevinost, daću još četrdeset rubalja“. To joj je u oči rekao, nije ga bilo ni stid. Ona skoči na njega da ga udari, pričala mi je, ali; on ju je odgurnuo i u drugoj sobi se od nje zatvorio. A međutim nismo, priznajem vam po pravoj savesti, gotovo imali šta da jedemo. Odnesemo zimski kaput, bio je postavljen zečjim krznom, i prodasmo, te ona ode u novine i objavi: daje časove na svih nauka i iz aritmetike. „Platiće mi, veli, makar trideset kopejaka“. I počela sam najzad, majčice, da se za nju plašim: ništa nije govorila sa mnom, čitave sate sedi kraj prozora, gleda na krov preko puta, i najedanput vikne: „makar i rublje prala, makar i zemlju kopala!“ samo tako neku reč vikne i udari nogom. I nikoga nismo imali poznatog, nikome nismo imali da odemo: „šta će biti od nas, mislim?“ A s njom se sve bojim da govorim. Jedanput je spavala preko dan, probudila se, otvorila oči i pogledala me; ja sam sedela na sanduku i takođe gledam nju; ona ustade ćuteći, priđe mi, zagrlila me jako, jako, i ne mogosmo da se uzdržimo nego se zaplakasmo, sedimo i plačemo, i jedna drugoj ruke ne ispuštamo. Prvi put je ovakva bila za celoga svoga života. I dok tako jedna s drugom sedimo a vaša Nastasija ulazi i reče: traži vas tamo jedna gospođa, raspituje se za vas. To je bilo svega pre četiri dana. Uđe ta gospođa: vidim, odevena vrlo lepo, govori istina ruski, ali sa nemačkim izgovorom: „vi ste, veli, objavili u novinama da dajete časove?“ Toliko smo joj se tada obradovali, ponudili smo je da sedne, ona se tako ljubazno smešila: „ne za mene, veli, nego moja sestričina ima malu decu; ako vam je ugodno, izvolite do nas, tamo ćemo se dogovoriti“. Dala je adresu, kod Voznesenskoga mosta, broj taj i taj, i stana broj, takođe. Otišla. Spremila se Olječka, i otišla još istoga dana, i šta je bilo — vratila se posle dva sata, sva izvan sebe, udara sebe samu. Ispričala mi je posle: „pitam, veli, vratara: gde je stan broj taj i taj? Vratar, veli, pogleda me samo: „a šta ćete vi, veli, u tom stanu?“ Tako je čudno to rekao, tako da je još tada mogla posumnjati. Ali ona je bila ponosita, netrpeljiva, nije podnosila takva pitanja i prostotu „ovuda“, veli, i pokaza prstom na stepenice, i zatim se okrenuo i vratio u svoju sobu. I šta mislite? Ulazi ona, pita, i odmah sa svih strana dotrča puno žena: „izvolite, izvolite!“ — sve same žene, smeju se, opkole je, narumenjene, grozne, sviraju na klaviru, vuku je; „otimala sam se od njih, veli, da izađem, ali me ne puštaju“. Tu ju je uhvatio strah, noge joj se odsekle, ne puštaju je, govore joj ljubazno, nagovaraju je, otvorili flašu s vinom, nude joj da pije, nateruju je. Ona onda skoči, poče da viče iz svega grla, dršćući: „pustite me, pustite me!“ Potrči vratima, ali one drže vrata, a ona viče u pomoć; tada dolete ona što je dolazila kod nas, udari moju Olju dvaputa po obrazu, i izgura je kroz vrata: „ne zaslužuješ, veli, životinjo, da budeš u otmenom domu!“ A druga viče za njom na stepenicama: „sama si nam došla da se nametneš, jer nemaš šta da jedeš, a mi takvu rugobu ne bi ni pogledali!“ Cele te noći preležala je u groznici, buncala, i ujutru joj oči svetle, ustala je i šeta po sobi: „u policiju, veli, treba njih, u policiju!“... ja ćutim: mislim, šta ti tu pomaže policija, čime ćeš dokazati? Ona samo šeta, lomi ruke, teku joj suze, a usne stegla čvrsto. I potamnelo joj je celo lice, od toga trenutka, pa sve do kraja. Trećega dana bilo joj je lakše, ućutala se, kao smirila se malo. I baš toga dana oko četiri sata posle podne dođe nam gospodin Versilov.
   — Otvoreno kažem: ne mogu da shvatim ni sada kako je Olja, koja je toliko nepoverljiva, gotovo od prve reči počela da ga sluša? Od svega, najviše nas je obadve privuklo tada to što je on ozbiljan izgledao, čak strog, govorio je tiho, stvarno, i sve tako učtivo, — kako učtivo, čak s poštovanjem, a, međutim, na njemu se ne vidi da je hteo da se udvara: nego sasvim izgleda da je došao s čistim mislima. „Pročitao sam, veli, vaš oglas u novinama, niste ga, veli, gospođice, dobro napisali, tako da tim samim možete sebi naneti štetu“. I on poče da objašnjava, priznajem da nisam razumela ništa, nešto je govorio o aritmetici, samo je, vidim, Olja pocrvenela, i ponovo kao oživela, sluša, u razgovor ulazi vrlo rado (mora da je inteligentan čovek!); čujem, čak mu zahvaljuje. O svemu ju je tako stvarno ispitivao, i vidi se da je poduže živeo u Moskvi, i direktorku gimnazije, videlo se, lično poznaje. „Časove ću vam, veli, naći sigurno, zato što znam ovde mnogo sveta, i mogu i zamoliti mnogo uticajnih lica, tako da ako želite i stalno mesto, i to možete očekivati... ali zasada, izvinite, veli, što ću vas nešto otvoreno zapitati: da li vam mogu sad odmah biti čime od pomoći? Neću ja vama, veli, nego ćete vi meni, naprotiv, time učiniti zadovoljstvo ako mi dopustite da vam ukažem kakvu bilo pomoć. Neka to bude, veli, zajam, pa čim dobijete mesto, vi ćete se u najkraćem vremenu sa mnom obračunati. Kad bih câm docnije pao u takvu nevolju, a vi, naprotiv, da ste obezbeđeni, verujte mi na čast, došao bih pravo kod vas da mi pomognete, poslao bih vam svoju ženu i kćer“... to jest ne sećam se baš svih njegovih reči, tek ja se tu zaplakah, zatim sam videla da su i Olji od blagodarnosti zadrhtale usne. „Primam samo zato, odgovorila mu je, što imam poverenja u jednog čestitog i humanog čoveka koji bi mi mogao biti otac“... Tako mu je divno ona to tada rekla, krotko i otmeno: „humanog, veli, čoveka“. On je odmah ustao: „sigurno, sigurno, veli „naći ću vam časove i mesto; još danas ću preduzeti korake, jer vi imate potpuno dovoljne kvalifikacije“... Zaboravila sam da kažem da je on odmah u početku, čim je ušao, pregledao sva njena svedočanstva iz gimnazije, sve mu je ona pokazala, i on ju je sam iz raznih predmeta propitivao... „Mamice, govorila mi je posle toga Olja, propitao me je iz svih predmeta, i kako je, veli, pametan, nikad još nisam razgovarala sa tako pametnim i obrazovanim čovekom“... I sva je sijala Olja. Novac, šeset rubalja, leži na stolu: „uzmite, mamice, veli: čim dobijem mesto, prva će nam biti stvar da vratimo dug, da pokažemo da smo pošteni ljudi, a da smo delikatni, to je već video“. Zatim je malo ćutala, vidim da duboko diše: „Znate li, mamice, kaže mi najedanput, da nismo delikatne, mi od njega zbog našeg ponosa možda ne bi ni primile novac; a što smo ga primile, tim smo dokazale samo našu delikatnost da u svemu imamo u njega poverenja kao u poštenoga sedoga čoveka, zar nije tako?“ ja je spočetka nisam razumela, te rekoh: „zašto, Olja, da ne primimo od blagorodnog i bogatog čoveka dobročinstvo, ako je povrh toga i čovek koji ima dobru dušu?“ Ona se na mene namrštila: „ne, mamice, veli, to nije to, nije potrebno dobročinstvo, nego njegova „humanost“, veli, je važna. A novac bolje da nismo uzimale, mamice: dosta je što mi je obećao da će mi naći mesto... mada smo u nuždi“. „Ah, Olja, rekoh, u tolikoj smo nevolji, da nikako ne možemo da odbijemo“, još sam se ja nasmejala. I bila sam tako radosna u sebi, ali posle jednoga sata ona mi se okrenu: „mamice, veli, nemojte odmah da trošite onaj novac“, i to je rekla odlučno. — A zašto? kažem. — Tako, veli, — prekide i ućuta. Celoga večera je ćutala; tek noću, oko dva sata, probudim se i čujem kako se Olja prevrće po krevetu: „ne spavate, mamice?“ — Ne, kažem, ne spavam. — Znate li, veli, on je hteo da me uvredi?“ — Šta ti je, šta ti je? kažem. — Bezuslovno je tako, veli: on je nevaljalac, ne smete, veli, potrošiti nijedne kopejke od njegovoga novca“. Počela sam da joj govorim, čak sam počela i da plačem u krevetu, — ona se okrenula zidu: „ćutite, veli, pustite me da spavam!“ Izjutra je gledam, šeta, sasvim se izmenila; i verovali mi ili ne verovali, pred sudom Božjim ću reći: tada nije više bila pri pameti! Od onoga časa kad su je uvredili u onoj nevaljaloj kući, u njoj se poremetilo srce... i pamet. Gledam je ja to jutro i čudim joj se; strašno mi je; neću joj, mislim, ni slovca protivurečiti. „On nam, mamice, veli, nije ostavio svoju adresu“. — Nemoj da grešiš, Olja, kažem: sama si ga juče slušala, sama si ga posle hvalila, sama si bila gotova da se zaplačeš od blagodarnosti“. Samo sam to rekla — a ona ciknu i udari nogom: „Vi ste, veli, žena niskih osećanja, vi ste, veli, ropskoga vaspitanja!“... i šta još sve nije rekla, zgrabila šešir i istrčala, a ja viči za njom: šta joj je, mislim, kuda je otrčala? A ona je trčala u prijavno odeljenje, izvestila se gde stanuje gospodin Versilov, i vratila se: „još danas ću mu, veli, odneti njegov novac i baciti mu u lice; on je hteo veli, da me uvredi, isto kao Safronov (to je onaj naš trgovac); samo što me je Safronov uvredio kao prost mužik, a ovaj kao lukav jezuita“. I tu na nesreću zakuca na vrata onaj jučerašnji gospodin: „Čujem da govorite o Versilovu, mogu da vas o njemu izvestim“. Čim je čula za Versilova, odmah se zanese za gostom, sva izvan sebe, i govori i govori, gledam je samo i čudim se: ni s kim ona, kako je mučaljiva, tako nije govorila, a sad evo i sa potpuno nepoznatim čovekom. Obrazi su joj se zajapurili, oči sevaju... A on reče baš: „imate, gospođice, veli, potpuno pravo. Versilov, veli, to je čovek kao neki ovdašnji đenerali koje opisuju u novinama; nakiti se đeneral sa svim ordenjem i posećuje sve guvernante koje daju oglase po novinama, ide tako i nađe što traži; a ako ne nađe što traži, posedi malo, porazgovara, da punu korpu obećanja i ode, — bar je imao malo razonođenja“. Zasmejala se čak i Olja, ali zlobno, a taj gospodin, lepo gledam, uzima njenu ruku i priteže je svojim grudima: „Ja, gospođice, veli, takođe imam svoj sopstveni kapital, i uvek bih ga mogao ponuditi kojoj divnoj devojci, ali je bolje, veli, da joj prvo samo poljubim njenu slatku ručicu“... i privlači, vidim, njenu ruku da je poljubi. Ali tada je skočila ona, a i ja odmah s njom, i onoga isterasmo iz sobe. Pred veče Olja uze novac od mene, istrča, i posle kad se vratila: „Ja sam se, mamice, veli, osvetila onome nevaljalcu!“ — „Ah, Olja, Olja, kažem joj ja, možda smo izgubili našu sreću, uvredila si jednog plemenitog čoveka, dobročinitelja našeg!“ Zaplakala sam se od ljutnje na nju, nisam mogla da se uzdržim. Ona tada uze da viče na mene: „neću, viče, neću! Bio on i najčestitiji čovek, neću njegovu milostinju! Ni to neću da me ko sažaljeva!“ L egla sam, ne misleći ni na što. Koliko sam puta posmatrala onaj ekser na zidu što je ostao od vašega ogledala, — ali mi nikad nije padalo na um, ni juče ni ranije, niti sam pomišljala na to, uopšte nisam slutila, niti sam od Olje to očekivala. Spavala sam kao obično tvrdo, rkala sam, krv mi se sliva u glavu, a neki put i u srce, te vičem u snu, tako da Olja mora da me noću budi: „šta vam je, mamice, veli, kako tvrdo spavate, ne može čovek da vas probudi kad treba“. — „Oj, kažem, Olja, istina je da tvrdo spavam“. Mora biti da sam sinoć zarkala, i kad je to videla, ustala je bez bojazni da će me probuditi. Ovaj kajiš je od, kofera, dugačak, celoga meseca se vukao po sobi, i još jutros sam mislila: „da ga sklonim najzad, da se ne poteže“. A stolicu mora biti da je posle nogom odgurnula, a da ne bi lupnula, podmetnula je svoju suknju. I mora biti da sam se ja tek dugo posle toga, čitav sat ili više posle toga, probudila: „Olja, viknem, Olja!“ — I odjednom posumnjam nešto, i viknem je ponovo. Da li zato što nisam čula disanje s njenog kreveta, ili zato što sam u mraku ipak nazirala kao da je njen krevet prazan, — tek ustanem brzo, i opipam rukom: ne, nikoga nema u krevetu, a jastuk hladan. Steže mi se srce, ne mrdam s mesta, kao ukočena, pamet mi stala: „izišla je“ mislim, — pomaknem se za jedan korak, i spazim pored kreveta u uglu, pored vrata ona stoji. ja stojim, ćutim, gledam je, a ona iz mraka kao da mene gleda, nepokretna... „Ali zašto se popela na stolicu?“ — „Olja, šapćem i dršćem, Olja, čuješ li?“ I tada tek odjedanput kao da mi sve bi jasno, pođem, pružim obe ruke napred pravo prema njoj, obuhvatim je, a ona mi se u rukama zaljulja, ja je povučem, a ona se ljulja, razumem sve, a ne želim da razumem... H tela bih da vičem, ali nemam glasa... Ah, mislim! Tada padoh na pod, i tek tada mi se ote glas...
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .
   —  Vasine, — rekoh izjutra oko šest časova, — da nije bilo vašega Stebeljkova, sve ovo ne bi se, možda, dogodilo.
   —  Ko zna, po svoj prilici bi se ipak dogodilo. To se ne može tako presuđivati, to je bilo i bez toga sve zrelo... Istina, Stebaljkov često...
   Nije dovršio rečenicu i vrlo se namrštio. Oko sedam sati opet je otišao; starao se o svemu. Ostao sam, najzad, potpuno sâm. Već je bilo svanulo. U glavi mi se malo vrtelo. Pred očima mi je lebdeo Versilov: pričanje ove dame prikazalo ga je u potpuno drugoj svetlosti. Da bih mogao o svemu udobnije da razmišljam, prilegoh u Vasinov krevet, onako obučen i u čizmama, na jedan minut samo, potpuno bez namere da spavam — i najedanput zaspah, čak se i ne sećam kako se to dogodilo. Spavao sam čitava četiri sata; niko me nije probudio.

GLAVA DESETA
I
 
   Probudio sam se tek oko pola jedanaest sati, i dugo nisam verovao svojim očima: na divanu na kome sam sinoć spavao, sedela je moja majka, a pored nje — naša nesrećna susetka, majka samoubičina. One su se obe držale za ruke, razgovarale šapatom, verovatno da me ne bi probudile, i obe su plakale. Ustadoh s kreveta i priđoh pravo majci da je poljubim. Ona je sva zasjala od radosti, poljubila me i prekrstila tri puta desnom rukom. Nismo mogli da kažemo ni reči, jer se otvoriše vrata i uđoše Versilov i Vasin. Mama odmah ustade i povede sobom i susetku. Vasin mi pruži ruku, a Versilov mi ne reče ni reči, nego sede u fotelju. On i mama, očevidno, bili su ovde već neko vreme. L ice mu je bilo zabrinuto i mračno.
   —  Najviše mi je žao, — poče on sporo da govori Vasinu, očevidno produžujući započeti razgovor, — što nisam uspeo da sve to uredim još sinoć, i — po svoj prilici ne bi se desila ova strašna stvar? A imalo je još vremena: još nije bilo osam sati. Čim je od nas istrčala sinoć, u mislima sam već bio rešio da za njom pođem ovamo i da je razuverim, ali onaj nepredviđeni i neodložni posao koji je, uostalom, sasvim mogao da bude odložen za danas... čak i za nedelju dana — taj neprijatni posao sve je pokvario i sve sprečio. Sve se tako steklo ujedno!
   —  Može biti da ne biste uspeli da je razuverite; tu je već i bez vas, izgleda, sve već bilo zapaljeno i prekipelo, — olako primeti Vasin.
   —  Ne, uspeo bih, uspeo bih sigurno. Mislio sam da pošljem mesto sebe Sofiju Andrejevnu. Ali samo za trenutak sam mislio, samo za trenutak. Sofija Andrejevna bi je umirila, i nesrećnica bi ostala u životu. Ne, nikad više neću da se bavim... „dobrim delima“... I samo sam jedanput u životu to i činio! I čak sam mislio da još pripadam mladom pokolenju i da razumem savremenu omladinu. Da, mi stariji smo ostarili pre nego što smo sazreli. Povodom ovoga da kažem, odista ima užasno mnogo savremenika koji po navici sebe još smatraju mladim pokolenjem, zato što su još juče to bili, a ne primećuju da su već odigrali svoje.
   —  Ovde je, u ovom slučaju, više bio nesporazum, to je i suviše jasno, — umesno primeti Vasin. — Njena majka kaže da je ona posle velike uvrede u javnoj kući došla kao da je izgubila moć rasuđivanja. Dodajte tome njihove prilike, zatim uvredu koju joj je pre toga, naneo trgovac... sve to moglo je da se desi isto tako i u ranija vremena, i nimalo, po mome mišljenju, ne karakteriše naročito baš današnju omladinu.
—  Malo je nestrpljiva ova današnja omladina pored toga, razume se, što slabo pojima stvarnost; i mada je to svojstveno svakoj omladini u svakoj, epohi, ali današnjoj nekako naročito... Recite mi šta je to natrućao gospodin Stebeljkov?
   —  Gospodin Stebeljkov, -— upletem se ja najedanput, — kriv je za sve. Da nije bilo njega, ništa se ne bi desilo; on je nasuo ulja na vatru.
Versilov je saslušao, ali me nije pogledao. Vasin se namrštio.
   —  Prebacujem sebi još jednu smešnu stvar, — produži Versilov, govoreći sporo i otežući reči, — izgleda da sam, po svom ružnom običaju, sebi dopustio da s njom razgovaram izvesnim veselim, lakomislenim, šaljivim tonom, — jednom reči, nisam, bio dovoljno oštar, suv i mračan, što su, izgleda, tri osobine takođe na velikoj ceni kod današnjeg mladog pokolenja... Jednom reči, dao sam joj povod, da me smatra za putujućega Seladona.
   —  Baš naprotiv, — opet se upletem ja oštro, — njena majka tvrdi da ste vi na njih načinili, velikodušan utisak baš svojom ozbiljnošću, čak strogošću, i iskrenošću, — to su njene reči. Pokojnica vas je kad ste izišli, vrlo hvalila u tom smislu.
   —  T-tako? — promrmlja Versilov, najzad me malo pogledav. — Uzmite ovu hartijicu, potrebna je pri ovoj stvari — pruži on Vasinu jednu malu ceduljicu. Ovaj uze i vide da ja gledam radoznalo, te mi je dade da je pročitam. To je bilo pisamce, dva nepravilna reda, nažvrljana olovkom, i, može biti, u mraku:
„Mamice, draga, oprostite mi što sam prekratila moj životni debi.[23] Vaša Olja koja vas je rastužila“.
—  Ovo je nađeno tek jutros, — objasni Vasin.
—  Kakvo čudno pismo! — rekoh ja začuđeno.
—  Zašto je čudno? — zapita Vasin.
—  Zar je moguće u takvom času pisati humorističnim izrazima?
Vasin me pogleda ispitivački.
   —  I taj humor je čudan, — produžih ja, — gimnazijski uslovni jezik među drugovima... Ko može u takvom času i u takvom pismu nesrećnoj majci, — a majku je, pokazalo se, ona volela, — napisati:
„prekratila svoj životni debi!“
—  Zašto ne može da se tako napiše? — nije još nikako razumevao Vasin.
   —  Tu nema baš nikakvoga humora, — primeti najzad Versilov, — izraz naravno nije podesan, nije nimalo u tonu, i, odista, mogao je ponići u gimnazijskom ili u kakvom drugom drugarskom jeziku ili iz kakvih feljtona, ali pokojnica ga je upotrebila u tom užasnom pismu savršeno naivno i ozbiljno.
—  To ne može biti, ona je svršila gimnazijski kurs i bila nagrađena srebrnom medaljom.
—  Srebrna medalja tu ništa ne znači. Danas mnogi tako svršavaju kurs.
—  Opet protiv omladine, — nasmeši se Vasin.
   —  Nimalo, — odgovori mu Versilov ustajući s mesta i uzevši šešir, — ako današnje pokolenje nije toliko literarno, ono nesumnjivo vlada... drugim lepim osobinama, — dodade on neobično ozbiljno. Uz to, „mnogi“ nisu „svi“, a vama, na primer, nisam prebacio nedovoljno literarno obrazovanje, a inače ste i vi mlad čovek.
—  Ali ni Vasin nije našao ništa rđavog u „debi“-u — nisam mogao da se uzdržim da ne primetim.
   Versilov ćuteći pruži ruku Vasinu; on takođe uze kapu da s njim zajedno iziđe i viknu mi: do viđenja! Versilov je izišao, ne pogledavši me. Ni ja nisam imao vremena da dangubim: po svaku cenu morao sam otići da nađem stan, — sad više nego ikad! Mama nije bila kod gazdarice, bila je otišla i odvela sobom i susetku. Izišao sam na ulicu nekako naročito bodro... Neko novo i bolje osećanje rađalo mi se u duši. Uz to, nekako mi je sve išlo lako od ruke: neobično brzo sam našao stan kakav sam tražio; o ovom stanu ću govoriti docnije, a sad da završim glavno.
Bio je svega prošao jedan sat popodne kad sam se vratio Vasinu da uzmem svoj kofer, i opet ga zatekoh kod kuće. Kad me je video, reče mi veselo i iskreno:
   —  Koliko mi je milo što ste me zatekli, baš sam sad hteo da iziđem! Mogu da vam saopštim jedan fakt koji će vas, izgleda, vrlo interesovati.
—  Unapred sam uveren! — rekoh ja.
   —  Ba! Kako sveže izgledate! Recite mi, jeste li znali štogod o jednom pismu koje je bilo sačuvano kod Krafta, i koje je juče dostavljeno Versilovu, a u kome ima nešto što se odnosi na dobijeno nasleđe? U tom pismu zaveštalac objašnjava svoju volju u smislu obratnom od jučerašnjeg sudskog rešenja. Pismo je bilo odavno već napisano. Jednom reči, ne znam šta je tačno u stvari, da li vi štogod znate?
   —  Kako da ne znam. Kraft me je pre tri dana za to i pozvao sebi... od one gospode, jer je hteo da mi dâ to pismo, i ja sam ga sinoć predao Versilovu.
   —  Tako? To sam i mislio. Zamislite, posao o kome je maločas govorio ovde Versilov, — da ga js sprečio da sinoć dođe ovamo da razuveri onu devojku, — taj posao je iskočio baš povodom toga pisma. Versilov se pravo, još sinoć, uputio advokatu kneza Sokoljskog, predao mu to pismo i odrekao se celoga nasleđa koje je dobio. U ovom trenutku taj otkaz već ima zakonski oblik. Versilov ne poklanja nego u tom aktu priznaje puno pravo kneževima.
   Zapanjio sam se, ali sam bio ushićen. Ako ću da govorim istinu, bio sam potpuno uveren da će Versilov uništiti pismo, i ne samo to, nego: pored svega toga što sam govorio Kraftu da bi takav postupak bio ružan, i što sam to i sam ponavljao u sebi kad sam bio u gostionici, i da sam „došao čistom čoveku, a ne ovome“, — ipak u sebi, to jest u dubini svoje duše, smatrao sam da se drukčije ne može postupiti nego prosto uništiti dokument. To jest, smatrao sam da je to najprirodnija stvar na svetu. A što bih ja posle optuživao Versilova, to bih činio naročito, sa namerom, to jest zbog toga da nad njim sačuvam svoju moralnu nadmoć. Ali kad sam sad saznao za Versilovljev postupak, obuzela me je iskrena neizmerna radost, te sam s kajanjem i stidom počeo da osuđujem svoj cinizam i svoju ravnodušnost prema vrlini, i za trenutak uzvisivši Versilova beskrajno iznad sebe, umalo što nisam zagrlio Vasina.
—  Kakav čovek! Kakav čovek! Ko bi to učinio? — klicao sam kao opijen.
   —  Slažem se s vama da to ne bi mnogo ljudi učinilo... i da je, neosporno, ovaj postupak vrlo nekoristoljubiv...
—  „Ali?“... Dovršite, Vasine, vi imate još i; jedno „ali?“
   —  Naravno, ima i jedno „ali;“ mislim da je Versilovljev postupak malo prenagljen i malo neiskren. — nasmeši se Vasin.
—  Neiskren?
   —  Jeste. Tu ima i kao neki „pjedestal“. Zato što je, u svakom slučaju, bilo moguće učiniti isto ovo, ali bez svoje štete. Ako ne polovina, a ono, nesumnjivo, bar jedan deo nasleđa mogao je i sad pripasti Versilovu, čak i po sudu vrlo osetljivog čoveka, utoliko više što dokument nije imao odlučnu važnost, a parnicu je Versilov već dobio. Tako misli i sam advokat protivne strane; maločas sam s njim razgovarao. Postupak bi ne manje ostao divan, ali se drukčije dogodilo samo zato što je Versilov hteo da zadovolji svoj ponos. Pre svega, gospodin Versilov se zaleteo i — izlišno prenaglio, jer je maločas i sam rekao da je stvar mogao odložiti još za čitavu nedelju dana...
—  Znate li šta, Vasine? Ne mogu da se složim s vama, ali... ovako više volim, ovo mi se više dopada!
—  Uostalom, to je stvar ukusa. Sami ste me izazvali, ja bih prećutao.
   —  Čak ako ovde i postoji „pjedestal“, i tada je bolje, — produžih Ja; — mada je pjedestal pjedestal, ipak je on sam po sebi vrlo dragocena stvar. Taj „pjedestal“ je ipak „ideal“, i teško da bi bilo bolje ako ga u dušama današnjih ljudi ne bi bilo; može on biti malo i okrnjen, glavno je da postoji! I po svoj prilici da i vi tako mislite, Vasine, dragi moj Vasine, mili moj Vasine! Jednom reči, ja se jesam, naravno, malo zapleo, ali ćete me ipak razumeti. Ta vi ste Vasin; i, u svakom slučaju, dajte da vas zagrlim i poljubim, Vasine!
—  Od radosti?
   —  Od najveće radosti. „Jer ovaj čovek bi mrtav i ožive, izgubio se i nađe se!“ Vasine, ja sam bedan dečak, i nisam vas dostojan. I baš zbog toga priznajem da u izvesnim trenutcima postajem sasvim drugi čovek, viši i dublji. Zato što sam vas pre tri dana u oči hvalio (a hvalio sam vas samo zato što su mene unizili i osramotili), cela dva dana sam vas mrzeo. Dao sam reč još iste noći da nikad ne dođem kod vas, a došao sam vam juče pre podne jedino iz pakosti, razumete li, iz pakosti. Sedeo sam ovde na stolici sâm i kritikovao vašu sobu i vas, i svaku vašu knjigu, i gazdaricu vašu, trudio sam se da vas unizim i da vam se smejem.
—  To nije trebalo da mi govorite...
   —  Sinoć, kad sam iz jedne vaše rečenice zaključio da ne shvatate žene, bilo mi je milo što sam vas na tome uhvatio. Kad sam vas posle uhvatio na „debi“-u — opet mi je bilo užasno milo, a sve zbog toga što sam vas tada mnogo pohvalio.
   —  Nego šta biste vi hteli! — uzviknu najzad Vasin (on se neprestano smešio, nimalo mi se ne čudeći): — pa tako je uvek gotovo kod svih ljudi, i to je prvo što biva; samo to niko neće da prizna, pa i ne treba da prizna, zato što, u svakom slučaju, to prođe čoveka i nema nikakvih posledica.
   —  Zar je kod svakoga tako? Jesu li svi ljudi takvi? I vi ste, dok to govorite, mirni? Ali s takvim pogledima ne može se živeti!
—  Vi ste, valjda, mišljenja:
„Tama niskih istina mi je milija Nego obmane koje nas izdižu?“
—  Pa zar nije tako, — uzviknuh Ja: — ta dva stiha sadrže jednu svetu aksiomu!
   —  Ne znam; ne bih hteo da odlučujem da li su ta dva stiha istinita ili nisu. Po svoj prilici se istina nalazi, kao i uvek, negde po sredini: to jest, u jednom slučaju je sveta istina, a u drugim je laž. Jedno znam tačno: da će još dugo ova misao ostati jedna od glavnih spornih tačaka među ljudima. U svakom slučaju primećujem da se vama sad igra. Ako, igrajte: imate jak povod, ali meni su danas baš mnogo posla natovarili... a već sam se i zadocnio u razgovoru s vama!
   —  Idem, idem, kupim se odmah! Samo još jednu reč, — rekoh, pošto sam već zgrabio kofer: — što sam vam maločas opet „pao o vrat“, to je bilo jedino zato što ste mi, kad sam ušao, — s takvim iskrenim zadovoljstvom saopštili onaj fakt, i „obradovali se“ što sam uspeo opet da vas uhvatim, i to posle današnjega „debi“-a; tim iskrenim zadovoljstvom najedanput ste prevrnuli moje „mlado srce“ opet na vašu stranu. Ali zbogom, zbogom, trudiću ss da vam što duže ne dođem, i znam da će vam to biti vrlo prijatno, a to vidim i po vašim očima, i čak će nam obojici biti prijatno...
   Brbljajući tako i ne dolazeći do daha od radosnog brbljanja, povukoh svoj kofer i uputih se s njim u svoj stan. Što je glavno, užasno mi se dopadalo što se Versilov onako nesumnjivo na mene maločas srdio, tako da nije hteo ni da govori sa mnom, ni da me gleda. Čim sam prevezao kofer, odmah poleteh mome starom knezu. Priznajem, ova dva dana bilo mi je bez njega baš malo teško. Uz to, mora biti da je već čuo i on za Versilova.
II
 
Znao sam da će mi se užasno obradovati, i, kunem se, ja bih i bez Versilova otišao danas do njega.
   Sinoć i danas me je samo plašila misao da kako ne sretnem Katarinu Nikolajevnu; ali sad se više nisam ničega plašio. Knez me je grlio od radosti.
—  Šta kažete za Versilova? Jeste li čuli? — počeh ja pravo o glavnoj stvari.
   —  Cher enfant, dragi moj prijatelju, to je toliko uzvišeno, to je toliko uzvišeno, to je toliko otmeno, — jednom reči, čak je i Kiljana (onoga činovnika dole) potreslo! To je nerazumno s njegove strane, ali je sjajno, to je podvig! Treba poštovati ideal!
—  Zar nije tako? Zar nije tako? U tom se nas dvoje uvek slažemo.
   —  Dragi moj, ja sam se s tobom uvek slagao. Ali gde si bio? Bezuslovno sam hteo da dođem kod tebe, ali nisam znao gde da te nađem... jer tek nisam mogao ići kod Versilova... Mada sad, posle svega ovoga... Znaš, dragi prijatelju: baš s ovim je on, čini mi se, pobeđivao žene, baš s ovim osobinama, to je nesumnjivo...
   —  Zbilja, da ne bih zaboravio, baš sam zbog vas to i zapamtio. Juče je jedan nevaljalac i velik magarac, grdeći preda mnom Versilova, rekao o njemu da je — „ženski prorok;“ šta vi mislite o tom imenu, o tom baš imenu? Zbog vas sam ga zapamtio...
   —  „Ženski prorok“!! Mais... s est charmant! H a-ha! To mu tako pristaje, to jest nimalo mu ne pristaje — pfuj!... Ali tako liči na njega... to jest baš nimalo ne liči, ali...
—  Ne mari ništa, ne mari ništa, ne zbunjujte se smatrajte to ime samo kao duhovitost!
   —  Odlična duhovitost, i, znaš, ima svoj vrlo dubok smisao... Potpuno tačna ideja! To jest, hoćeš li mi verovati... Jednom reči, saopštiću ti jednu malu tajnu. Jesi li tada video onu Olimpijadu? Veruješ li da ona čezne u srcu za Andrejom Petrovićem, i to toliko da, izgleda, gaji nadu...
—  Gaji nadu! Može, ako želi da iskusi ovo! — uzviknuh ja u ljutnji pokazujući pesnicu.
   —  Mon cher, ne viči, sve je tako, i ti imaš pravo sa tvoga gledišta. Zbilja dragi prijatelju, šta se to dogodilo prošloga puta kad je ovde bila Katarina Nikolajevna? Zaljuljao si se... pomislio sam da ćeš da padneš, i htedoh da potrčim da te zadržim.
—  Ne govorimo o tome sada... Tako, jednom reči, prosto sam se zbunio, iz izvesnog razloga...
—  I sad si pocrveneo.
   —  A vi baš morate to odmah da istaknete. Vi znate da je ona u neprijateljstvu s Versilovom... pa eto to je sve; zato sam se uzbudio; eh, ostavimo to, drugi put!
   —  Tako je, da ostavimo to, da ostavimo to, i ja volim da o tome ne govorimo... Jednom reči, jako sam se o nju ogrešio, i čak sam, ako se sećaš, tada roptao protiv nje pred tobom... Zaboravi to, dragi prijatelju; i ona će izmeniti svoje mišljenje o tebi, to i suviše predosećam... A, evo i kneza Serjože!
   Uđe jedan mlad i lep oficir. Žudno sam ga gledao, nisam ga nikad još video. To jest, ja kažem lep, kao što su za njega svi govorili, ali je bilo nešto u njegovom mladom i lepom licu, što nije bilo sasvim privlačno. Pominjem to kao utisak prvoga trenutka, moga prvoga pogleda na njega, koji je ostao u meni za svagda. Bio je suvoljav, divnoga rasta, tamno plav, svežega lica, uostalom malo žućkastog, sa odlučnim pogledom. Njegove divne tamne oči gledale su malo surovo, čak i kad je bio potpuno miran. Ali baš njegov odlučan pogled je odbijao, zato što se nekako osećalo po nečem da ga ta odlučnost ne staje skupo. Uostalom, ne umem da se izrazim... Naravno, njegovo lice je bilo sposobno da se izmeni i da od surovog izraza pređe u vanredno ljubazan, dobrodušan i nežan izraz, i, što je važno, potpuno iskreno. Ta iskrenost je privlačila. Primećujem još jednu crtu: pored sve ljubaznosti i iskrenosti, nikad ovo lice nije bilo veselo, čak ni kad se knez smejao od svega srca; neprestano ste imali osećanje da prave, svetle, lake veselosti nikad nije bilo u njegovom srcu... Uostalom, vrlo je teško tako opisivati lice. To nimalo ne umem. Stari knez odmah potrča da nas upozna, po svojoj glupoj navici.
—  Ovo je moj mladi prijatelj, Arkadije Andrejević (opet Andrejević!) Dolgoruki.
   Mladi knez se odmah okrenu k meni s dvostruko ljubaznim izrazom na licu; ali se videlo da mu je moje ime bilo potpuno nepoznato.
   —  To je... rođak Andreje Petrovića, — promrmlja moj dosadni knez. (Kako dosadni postaju neki put ovi starci sa svojim navikama!) Mladi knez se odmah dosetio.
   —  Ah! Već sam ranije o vama čuo... — brzo progovori on: — imao sam vanredno zadovoljstvo da se prošle godine upoznam u L ugi s vašom sestricom L izavetom Makarovnom... I ona mi je o vama pričala...
Baš sam se iznenadio: na njegovom licu je sijalo sasvim iskreno zadovoljstvo.
   —  Dopustite, kneže, — promucam ja, metnuvši na leđa obe moje ruke: — moram iskreno da vam kažem, — i milo mi je što to mogu da kažem pred našim dragim knezom, — da sam čak želeo da se sretnem s vama, i da sam to sasvim nedavno želeo, koliko još juče, ali u sasvim drugoj nameri. Otvoreno ću reći, da se ne biste iznenadili. Ukratko, hteo sam da vas izazovem na dvoboj zbog uvrede koju ste pre godinu i po dana u Emsu naneli Versilovu. I mada vi možda, i naravno ne bi odgovorili na moje izazivanje zato što sam samo gimnazist i nepunoletno momče, svejedno, ipak bih vas izazvao na dvoboj, bez obzira na to što vi taj poziv ne biste primili, i na to šta biste vi radili... i, priznajem, i sad imam tu nameru.
Stari knez mi je docnije ispričao da sam uspeo da sve to kažem vrlo otmeno.
Na licu mladog kneza ocrtala se iskrena tuga.
   —  Niste mi dali ni da se izjasnim, — odgovori on ozbiljno. — ja sam se vama obratio s iskrenom radošću zbog sadašnjih osećanja koja imam prema Andreji Petroviću. Žao mi je što ne mogu odmah da vam saopštim sve okolnosti; ali vas uveravam svojom čašću da se već odavno i odavno najdublje kajem zbog svoga nesrećnog postupka u Emsu. Vraćajući se u Petrograd, rešio sam se da dam svako moguće zadovoljenje Andreji Petroviću, to jest da ga otvoreno, bukvalno, zamolim da mi oprosti, i to u obliku kakav on sam bude odredio. Viši i jači uticaji su bili uzrok što sam promenio svoja osećanja. To što smo bili u parnici, nimalo nije uticalo na moje rešenje. A jučerašnji njegov postupak prema meni tako reći je potresao moju dušu, i čak ni sada, verujte mi, još nisam došao k sebi. I evo sad moram da vam saopštim, — i do kneza sam došao baš zbog toga da mu saopštim jednu izvanrednu stvar: pre tri sata, to jest tačno u vreme kad je s advokatom sastavljao taj akt, javio mi se opunomoćenik Andreje Petrovića, i predao mi njegov poziv na dvoboj... formalni poziv na dvoboj zbog one istorije u Emsu...
   —  On vas je pozvao na dvoboj? — uzviknuh ja i osetih da su mi se oči zapalile i da mi je krv skočila u lice.
   —  Jeste, pozvao me je na dvoboj; odmah sam primio poziv, ali sam se rešio da mu još pre dvoboja pošljem pismo u kome ću izložiti moje poglede na moj postupak, i celo moje kajanje zbog tog užasnog nesporazuma... zato što je to bio samo nesporazum, — nesrećan, fatalan nesporazum! Primećujem vam da zbog mog položaja u vojsci taj način znači riskovanje: zbog takvog pisma pre dvoboja izložio bih se opštoj osudi... Vi razumete? Ali bez obzira i na to, bio sam se rešio, i nisam uspeo da pošljem pismo zato što sam, jedan sat posle poziva na dvoboj, od njega opet dobio hartijicu kojom me moli da ga izvinim što me je uznemirio, i da zaboravim poziv na dvoboj, dodajući da se kaje zbog toga „trenutnog nastupa malodušnosti i egoizma“, — to su njegove reči. Na taj način on mi sad savršeno olakšava korak s pismom. Još ga nisam poslao, ali sam došao knezu da o toj stvari govorim... A verujte mi, pretrpeo sam od griže savesti mnogo više nego možda iko... je li vam bar zasad dovoljno objašnjeno, Arkadije Makaroviću? H oćete li mi učiniti čast da verujete u moju punu iskrenost?
   Bio sam potpuno pobeđen; video sam nesumnjivu iskrenost koju nisam nimalo očekivao. Ništa slično nisam očekivao. Promrmljah nešto kao odgovor i pravo mu pružih obe ruke; on ih radosno prihvati i steže u svojim rukama. Zatim odvede kneza i s njim je jedno pet minuta razgovarao u njegovoj spavaćoj sobi.
   —  Ako hoćete da mi načinite naročito zadovoljstvo, — reče mi glasno i otvoreno kad je izišao od kneza: — onda pođite odmah sa mnom, i ja ću vam pokazati pismo koje ću sad poslati Andreju Petroviću, i u isti mah i njegovo pismo meni.
   Pristao sam vrlo rado. Moj se knez uzvrteo kad sam pošao, i čak me je za trenutak pozvao u svoju spavaću sobu.
   —  Mon ami, kako mi je milo, kako mi je milo... O svemu tome razgovaraćemo docnije. Zbilja, evo ovde u mom portfelju su dva pisma: jedno od njih treba predati i objasniti se lično, a drugo pismo je za banku — i tamo takođe...
   I tako mi dade dva, božem, neodložna posla za koja je potreban, božem, neobičan trud i pažnja. Imalo je samo da odem, da ih odista predam, da se potpišem itd.
   —  Ah, vi lukavko! — rekoh mu ja uzimajući pisma: — zakleo bih se da je to sve besmislica i da tu nema nikakva posla, a ova dva pisma ste namerno izmislili da biste me uverili da vršim neku službu i da ne dobijam pare na poklon!
   —  Mon enfant, kunem ti se da se varaš: ovo su dve vrlo neodložne stvari... cher enfatnt! — uzviknu on najedanput, užasno raznežen: — Dragi moj mladiću! (Metnuo mi je obe ruke na glavu). Blagosiljam tebe i tvoju sudbinu... budi uvek tako čistoga srca kao što si bio danas... dobar i uzvišen što je moguće više,... da voliš sve što je uzvišeno... u svima njegovim raznim oblicima... Ho, enfin... enfin, rendons grâse... et je te bénis![24]
   Nije dovršio, nego je zajecao nad mojom glavom. Priznajem da sam se gotovo i ja zaplakao; bar sam iskreno i sa zadovoljstvom zagrlio moga osobenjaka. Poljubili smo se od srca.
III
 
   Knez Serjoža (tj. knez Sergije Petrović, kako ću ga i zvati) dovezao me je u elegantnim kolima u svoj stan, i, prvo što je bilo, to je da me je iznenadio sjaj njegova stana. To jest ne baš sjaj, koliko to što je stan bio kao u „najboljega sveta“ visoke, velike, svetle sobe (video sam dve, ostale su bile pritvorene) i nameštaj,
— istina ne Bog zna kakav Versailles ili Renaissanse,[25] nego lep, udoban, obilan, vrlo raskošan; ćilimi, rezbarije, i statuete; međutim, za njih se govorilo da su siromašni, da baš ništa nemaju. ja sam, naravno uzgred, bio čuo da je ovaj knez svuda bacao ljudima prašinu u oči gde je samo mogao, — i ovde, i u Moskvi, i u pređašnjem svom puku, i u Parizu, da se i kockao, i da ima mnogo dugova. ja sam na sebi imao crn kaput na kome je još bilo perja zato što sam spavao u njemu, a košulju nisam presvukao već četvrti dan. Uostalom, moj crni kaput nije još bio sasvim ružan, ali, kad sam došao kod kneza, setih se Versilovljevog predloga da poručim novo odelo.
   — Zamislite, blagodareći jednoj samoubici celu sam noć prespavao u odelu, — primetih ja rasejano, a kako je on odmah pokazao da ga stvar interesuje, ispričao sam mu događaj ukratko. Ali njega je očevidno, više svega, interesovalo pismo. Mene je pak mnogo začuđavalo to što se on ne samo nije nasmejao, nego čak nije pokazao ni senku nekakvog smeška, kad sam mu maločas rekao da sam hteo da ga pozovem na dvoboj. Mada bih ja već umeo da ga zadržim da se ne smeje, ipak je to bilo čudno od strane čoveka te vrste. Seli smo jedan prema drugom na sred sobe za njegov ogroman pisaći sto, i on mi dade da pročitam njegovo već spremno i načisto prepisano pismo za Versilova. Ovaj dokument sadržavao je otprilike sve ono što mi je on već rekao kod kneza; bilo je napisano čak sa poletom. Ovu njegovu otvorenost i gotovost na sve što je lepo, ja, istina, još nisam znao kako da razumem, ali sam već počeo da mu se podajem, svakako zbog toga što nisam imao razloga da mu ne verujem. Ma kakav da je čovek, i ma šta o njemu pričali, on je ipak mogao biti čovek s dobrim sklonostima. Pročitao sam i poslednje pisamce Versilovljevo od sedam redaka — povlačenje poziva na dvoboj. Mada je on, odista, u njemu pisao o svojoj
„malodušnosti“ i o „svom egoizmu“, ipak je iz celoga toga pisamceta govorila neka nadutost... ili, bolje, u celom njegovom postupku ležalo je neko omalovažavanje. Ali ja to ne htedoh da kažem.
—  H o, kako vi smatrate ovaj otkaz, — zapitam ja, — vi valjda ne smatrate da se on uplašio?
   —  Naravno da ne smatram, — nasmeši se knez, ali nekako ozbiljno, i uopšte je postajao sve više zabrinut: —Ja odveć dobro znam da je on hrabar čovek. Ovo je, naravno, njegovo naročito gledište, njegov lični način mišljenja...
   —  Bez sumnje, — prekinem ga ja vatreno. — Neki Vasin kaže da je u postupku s tim pismom i u odricanju od nasleđa, u pitanju „pjedestal“... Po mom mišljenju takve stvari ne čine se zbog publike, nego zbog nečega osnovnoga što se nalazi u čoveku.
—  Ja vrlo dobro poznajem gospodina Vasina, — primeti knez.
   —  Ah, da, vi ste ga morali viđati u L ugi. Najedanput se pogledasmo i, sećam se, ja sam, izgleda, malo porumeneo. On je tad odmah prekinuo razgovor. A ja sam baš želeo da se razgovaramo. Misao na jedan jučerašnji susret izazivala me je da mu postavim neka pitanja, samo nisam znao kako da otpočnem. I uopšte, bio sam nekako neraspoložen. Poražavala me je njegova izvanredna uglađenost, ljubaznost, neutegnutost manira, — jednom reči, ceo onaj blesak njegovoga tona, koji ljudi njegove sredine primaju još od kolevke. U njegovom pismu pak pročitao sam dve vrlo grube gramatičke greške. No uopšte, pri takvim susretima ja se nikad ne unižavam, nego postajem preterano oštar, što je često, možda, i nepristojno. Ali u ovom slučaju tome je naročito pomagala još i misao da sam pun perja, tako da sam čak postao i malo drzak i ušao u familijarnost... Krišom sam primetio da me je knez neki put vrlo pažljivo gledao.
   —  Recite, kneže, — izleteh ja iznenada s pitanjem: — ne nalazite li vi unutra u sebi da je smešno što sam ja, još „žutokljun“, hteo da vas pozovem na dvoboj, i to za tuđu uvredu?
—  Za uvredu svoga oca vrlo je moguće naći se uvređenim. Ne, ne nalazim da je smešno.
   —  A meni se čini da je to užasno smešno... sa izvesnoga gledišta... to jest, naravno, ne sa moga gledišta. Utoliko pre što sam ja Dolgoruki, a nisam Versilov. A ako mi govorite neistinu, ili samo zato što hoćete da stvar ulepšate iz razloga koje nalažu pravila svetskoga ponašanja, onda znači da me vi i u svemu ostalom obmanjujete?
   —  Ne, ne nalazim da je smešno, — ponovi on užasno ozbiljno; — zar nije moguće da vi osećate u sebi krv svoga oca?.„ Istina, vi ste još mladi, jer... ne znam... izgleda, ko nije punoletan, ne može da ide na dvoboj, niti se od njega može primiti poziv na dvoboj... po pravilima... Ali ako hoćete, tu ima možda samo jedan važan prigovor: ako izazivate na dvoboj bez znanja uvređenoga zbog čije uvrede vi izazivate, tim samim pokazujete neku vrstu neuvažavanja toga čoveka s vaše strane, zar nije tako?
   Naš razgovor je najedared prekinuo lakej koji je ušao da mu nešto javi. Čim ga je spazio, knez, koji kao da ga je očekivao, ustade, ne dovršiv reči, i brzo mu priđe, tako da mu je ovaj poluglasno javio što je imao, i ja, naravno, ništa nisam čuo.
—  Izvinite me, — obrati mi se knez: — vratiću se za minut.
   I iziđe. Ostao sam sâm, šetao po sobi i mislio. Čudna stvar, on mi se i dopadao, i nije mi se dopadao. Imao je nešto čemu ne mogu da nađem imena, ali što me je odbijalo. „Ako mi se odista nimalo ne smeje, onda je bez sumnje vrlo prostosrdačan; ali ako mi se smeje, onda bi mi... možda, izgledao pametniji“... tako sam čudno razmišljao. Prišao sam stolu i još jedanput pročitao njegovo pismo za Versilova. Zabavivši se, čak sam zaboravio na vreme, i kad se prenuh, najedared primetih da se knežev minut neosporno produžio u čitavo četvrt sata. To me je malo naljutilo; još sam jedanput prošetao gore i dole, najzad uzeh šešir, i, sećam se, reših se da iziđem s tim da, ako sretnem koga, pošljem po kneza, a kad bude on došao, da se odmah oprostim s njim i da mu reknem da imam posla i da nemam vremena da ga više čekam. Učinilo mi se da će tako biti najpriličnije, zato što me je malo mučila misao da, ostavljajući me tako dugo, on postupa sa mnom prilično nemarno.
   Oboja zatvorena vrata ove sobe bila su na dva kraja istoga zida. Pošto sam zaboravio kroz koja smo vrata ušli, a možda i iz rasejanosti, ja otvorih jedna od njih i najedanput, u jednoj dugačkoj i uzanoj sobi, spazih gde sedi na divanu, — moju sestru, L izu. Sem nje nije nikoga više bilo, i ona je, svakako, nekoga čekala. Ali nisam uspeo ni da se začudim, kad najedared čuh glas kneza koji je s nekim glasno govorio i vraćao se u sobu. ja brzo pritvorih vrata, a knez koji je ušao kroz druga vrata, nije ništa primetio. Sećam se, počeo je da se izvinjava i nešto je rekao o nekoj Ani Fjodorovnoj... Ali ja sam bio toliko zbunjen i poražen da gotovo ništa nisam razumeo, nego sam samo promucao da neophodno moram da idem kući, i zatim sam odlučno i brzo izišao. Uglađeni knez je, naravno, morao biti iznenađen mojim ponašanjem. Ispratio me je do samoga predsoblja i govorio celo vreme, ali mu ja nisam ništa odgovarao, niti sam ga gledao.
IV
 
   Kad sam izišao na ulicu, okrenuo sam levo i pošao bez cilja. U mojoj glavi sve je bilo pomešano. Išao sam polako, i, izgleda, prošao sam mnogo, čitavih pet stotina koraka, kad najedared osetih da me je neko lako udario po ramenu. Okrenem se i vidim L izu: stigla me je i udarila suncobranom. U njenom licu koje se sijalo, bilo je nešto užasno veselo, a pomalo i lukavo.
   —  Oh, što mi je milo što si i ti pošao na ovu stranu, inače te danas ne bih videla! — Ona se bila malo zaduvala od brzoga hoda.
—  Kako si se zaduvala!
—  Užasno sam trčala, htela sam da te stignem.
—  L izo, jesam li ja to tebe maločas video?
—  A gde to?
—  Kod kneza... kod kneza Sokoljskog...
—  Ne, nisi mene, ne, nisi mene video...
Ja zaćutah, i prođosmo tako oko deset koraka. L iza se strašno zasmeja.
   —  Mene, ta naravno, mene, mene si video! Čuj, pa ti si me sâm video, sam si mi gledao u oči, i ja sam tebi gledala u oči, i kako možeš da me pitaš da li si mene video? Kakav je to karakter! A znaš, htela sam užasno da se smejem kad si mi tamo gledao u oči, užasno si smešno gledao.
Ona se silno smejala. Osetio sam da mi je sva briga odmah iščezla iz srca.
—  Ali otkuda ti, reci mi, tamo?
—  Bila sam kod Ane Fjodorovne.
—  Kakve Ane Fjodorovne?
   —  Stolbjejeve. Kad smo bili u L ugi, provodila sam kod nje čitave dane, ona je i mamu primala, čak je i kod nas dolazila. A ona gotovo nikome nije išla tamo. Ona je dalja rođaka Andreje Petrovića, i kneževima Sokoljskima je rođaka: ona je kneževa nekakva tetka.
—  Zar ona stanuje kod kneza?
—  Ne, knez stanuje kod nje.
—  A čiji je stan?
   —  Njen je stan, ona ima ovaj stan već godinu dana. Knez je neki dan došao, i nastanio se kod nje. I ona je svega četiri dana u Petrogradu.
—  Ali... znaš šta, L izo, daleko joj lepa kuća, i kući i njoj...
—  Zašto, ona je divna...
   —  Neka bude. Ali i mi smo divni ljudi! Pogledaj kako je lep dan, pogledaj kako je lepo! Kako si danas lepa, L izo! I, uostalom, ti si užasno dete.
—  Arkadije, reci, ta devojka sinoć!
—  Ah, tako mi je žao nje, L izo, tako mi je žao!
   —  Ah, kako je to žalosno! Kakva sudbina! Znaš, čak je greh što idemo ovako veseli, a njena duša negde sad leti u mraku, u kakvom beskrajnom mraku, sa svojim grehom i sa uvredom koju su joj naneli. Arkadije, ko je kriv za njen greh? Ah, kako je to strašno! Pomišljaš li ti kadgod na taj mrak? Ah; koliko se bojim smrti, i kako je to grešno! ja ne volim mrak, sasvim je druga stvar ovo sunce! Mama kaže da je greh bojati se... Arkadije, da li ti dobro poznaješ mamu?
—  Još je malo, malo znam, L izo.
—  Ah, kakvo je ona stvorenje; moraš, moraš je upoznati! Nju je potrebno naročito shvatiti...
   —  Ni tebe nisam znao, a evo te sad već znam celu! Upoznao sam te za jedan minut. Ti, L izo, mada se bojiš smrti, treba da budeš ponosita, smela, hrabra. Bolja od mene, znatno bolja od mene! Užasno te volim, L izo! Ah, L izo! Neka smrt dođe kad bude moralo, a dotle — život, život! Požalimo onu jadnicu, ali ipak neka je blagosloven život, zar nije tako? Zar nije tako? ja imam „ideju“, L izo. L izo, da li znaš da se Versilov odrekao nasleđa? Ti ne poznaješ moju dušu, L izo, ti ne znaš šta je za mene značio taj čovek?
—  Kako da ne znam, sve ja znam.
   —  Sve znaš? Jeste, zato si ti — ti! Ti si pametna; pametnija si od Vasina. Ti i mama — vi imate pronicljive oči, humane, to jest pogled, a ne oči, ja lupetam... Odvratan sam u mnogom pogledu, L izo.
—  Tebe je potrebno uzeti za ruke i voditi i to je sve!
   —  Uzmi, L izo. Kako je lepo gledati te danas. A znaš li da si divna? Nikad još nisam video tvoje oči... Tek sad sam ih prvi put video... Gde si ih uzela danas, L izo? Gde si ih kupila? Koliko si za njih platila? L izo, nisam imao prijatelja, a i smatram prijateljstvo kao besmislicu; ali s tobom nije besmislica... H oćeš li da budemo prijatelji? Ti razumeš šta hoću da kažem?
—  Vrlo dobro razumem.
—  I znaš, bez ugovora, bez kontrakta, — prosto da budemo prijatelji!
   —  Da, prosto, prosto, ali samo jedan uslov: ako se jedan jedini put budemo žalili jedno na drugo, ako budemo čime god nezadovoljni, ako postanemo sami zli i rđavi, ako zaboravimo sve to, — da nikad ne zaboravimo današnji dan ni ovaj sat! Zadajmo sebi takvu reč! Zadajmo sebi reč da ćemo se uvek sećati ovoga dana kad smo išli zajedno ruka u ruci, i toliko se smejali i toliko bili veseli... Da li hoćeš? je li?
   —  H oću, L izo, hoću, i kunem ti se; ali, L izo, kao da te sad prvi put čujem... L izo, jesi li ti mnogo čitala?
   —  Do sada me još nisi to pitao! Tek sinoć prvi put, kad sam pogrešila u jednoj reči, udostojio si me tvoje pažnje, milostivi gospodine i gospodine filozofe!
—  A što nisi ti otpočela da sa mnom razgovaraš, kad sam ja toliki magarac?
   —  Sve sam čekala da se opametiš. Prozrela sam vas još od samoga početka, Arkadije Makaroviću, i čim sam vas prozrela, odmah sam pomislila: „Doći će on već, sigurno će na kraju krajeva doći“, — i rešila sam se da bolje vama da ostavim čast da prvi načinite korak: „A ne, mislila sam, potrči ti malo za mnom!“ —  Ah, koketo jedna! Ali, L izo, priznaj mi iskreno: da li si mi se smejala ovoga meseca?
   —  Oh, ti si vrlo smešan, užasno si smešan, Arkadije! I znaš, možda sam te zato više svega i zavolela ovoga meseca što si eto takav osobenjak. No ti si u mnogim stvarima i odvratan osobenjak — ovo ti kažem da se ne bi pogordio. I znaš li ko ti se još smejao? Mama ti se smejala, mama sa mnom zajedno: „Vidi ga, šaptala je, vidi ga kakav je osobenjak!“ A ti sediš i misliš za to vreme da mi sedimo i dršćemo pred tobom.
—  L izo, šta ti misliš o Versilovu?
   —  Ja vrlo mnogo o njemu mislim; ali znaš, sad o njemu nećemo da razgovaramo. O njemu danas ne treba govoriti; zar nije tako?
—  Sasvim je tako! Ne, ti si užasno pametna, L izo! Ti si nesumnjivo pametnija od mene. Čekaj samo,
L izo, imam da svršim sve ovo, i onda ću ti, možda, nešto reći...
—  Zašto si se namrštio?
   —  Ne, nisam se namrštio, L izo, nego tako... Vidiš, L izo, bolje da kažem otvoreno: imam tu osobinu da ne volim kad mi ko prstom dira u ono što mi je u duši osetljivo... ili bolje da kažem, kad se izvesna osećanja iznose na vidik da ih svi gledaju, zar to nije sramota, nije li tako? Zato često više volim da se namrštim i da ćutim: ti si pametna, ti ćeš to razumeti.
—  Ne samo to, nego sam i ja takva; u svemu sam te razumela. Znaš li da je i mama takva?
—  Ah, L izo! Samo kad bi čovek duže mogao da živi na svetu! A? Šta si kazala?
—  Ne, ja ništa nisam kazala.
—  Što me gledaš?
—  Pa i ti mene gledaš. Gledam te i volim te. Doveo sam je gotovo do kuće i dao joj moju adresu.
Na rastanku sam je poljubio, prvi put u svome životu.
   I sve bi to bilo lepo, samo jedna stvar nije bila lepa: jedna teška misao začela se u meni od same noći i nikako nije izlazila iz glave. A to je bilo: što sam rekao onoj jadnici kad sam je susreo sinoć u našoj kapiji, da i ja napuštam tu kuću, to gnezdo, jer zle ljude čovek treba da napusti i da osnuje svoje gnezdo, i da Versilov ima mnogo vanbračne dece. Te reči, o ocu od sina, konačno su utvrdile u njoj svu njenu sumnju o Versilovu i o tome da ju je uvredio, okrivljavao sam Stebeljkova, ali sam možda baš ja bio taj koji je dolio ulje na vatru! Ta je misao bila strašna, strašna je i danas!... Ali tada, onoga jutra, mada je počela već da me muči, meni se činilo da je besmislena: „Ah, tu je sve već i bez mene bilo zapaljeno i prekipelo“, — ponovio bih s vremena na vreme: ah, ne mari, proći će! Popraviću se! Popraviću to nečim... kakvim dobrim postupkom... Imam pred sobom još pedeset godina!
Ali ona misao je i dalje ostala.
 
DRUGI DEO
 

GLAVA PRVA
I
 
   Preskačem vreme od gotovo dva meseca; ali neka se čitalac ne uznemiruje: iz daljega izlaganja biće mu sve jasno. Oštro ističem dan petnaestog novembra — dan koji sam dobro zapamtio iz mnogih razloga. Prvo, niko me ne bi poznao ko me je video dva meseca ranije, bar po spoljašnosti, to jest možda bi me i poznao, ali ništa ne bi razumeo. Bio sam vrlo elegantno obučen — to je prvo. Onaj „savesni Francuz što ima dobar ukus“, koga mi je preporučio u svoje vreme Versilov, ne samo da mi je sašio celo odelo, nego mi već nije više ni dovoljno dobar: za mene sad šiju odela drugi krojači, viši, prvoklasni, i čak imam kod njih otvoren račun. Imam otvoren račun i u jednom otmenom restoranu, ali se tu još bojim i, čim imam novaca, plaćam odmah, mada znam da je to — mauvais Ton,[26] i da se time kompromitujem. Na Nevskom prospektu, frizer Francuz, s kojim sam vrlo dobro, kad se kod njega friziram, priča mi anegdote. I, priznajem, s njim se vežbam u francuskoj konverzaciji. Mada znam dobro francuski, čak sasvim dobro, ipak se u velikom društvu sve nekako bojim da otpočnem; a izgovor mi je, no svoj prilici, daleko od pariskoga izgovora. Imam svoga otmenog kočijaša sa kasačkim konjima, Matveju, koji mi se javlja na službu u označeno vreme. On tera vranca jasne boje (čilaše ne volim). Ima, uostalom, i nepovoljnih stvari: petnaesti je novembar, i već su tri dana kako je nastala zima, a moja bunda je stara, medveđa, koju je već iznosio Versilov: kad bih je prodao, dobio bih za nju dvadeset pet rubalja. „Treba da kupim novu bundu, a cepovi mi prazni, a, sem toga, trebalo bi mi još večeras para, i to po svaku cenu, — inače sam „nesrećan i propadoh“; to su moje sopstvene tadašnje reči. O, niskosti! Kako, otkuda najedanput te hiljadarke, ta kasačka kola, i ti Boreli (otmeni restorani)? Kako sam mogao tako najedanput sve da zaboravim i da se tako izmenim? Sramota! Čitaoče, sad ću da otpočnem istoriju moga stida i moje sramote, i ništa u životu ne može za mene biti stidnije od ovih uspomena.
   Ovako govorim kao svoj sudija, i znam da sam kriv. U onom vihoru u kome sam se tada vrteo, bio sam istina sâm, bez rukovodioca i savetnika, ali se kunem da sam i tada bio svestan svoga pada, i prema tome nema mi opravdanja. A međutim, za ta dva meseca bio sam gotovo srećan, — zašto: gotovo? Bio sam odveć srećan! I čak toliko srećan da svest o sramoti, koja se prolazno javljala u izvesnim trenutcima (i to često!) i od koje bi zadrhtala moja duša, — ta svest — da li ćete verovati? —  još me je jače opijala: „Šta da radim! Kad padam, neka padam; ali neću propasti, izvući ću se! Čuva me moja zvezda!“
   —  Išao sam kao po uzanom mostu od iverja i bez ograde iznad provalije, i radovao sam se što tako idem; čak sam se naginjao nad provaliju. Bilo je opasno, i bilo je zabavno. A „ideja“?
   —  „Ideja“ je — ostala za docnije, ideja je čekala; sve što se sada događalo, bilo je „samo skok u stranu“: „zašto da se čovek malo ne zabavi?“ U tome i jeste ružna strana „moje ideje“, još jednom ponavljam, što ona potpuno dopušta i sve skokove u stranu; da je ona manje čvrsta i manje radikalna, verovatno je da bih se plašio da zastranjujem.
   Za to vreme sam neprestano držao svoj stan, držao sam ga, ali nisam u njemu stanovao; tamo je bio moj kofer, moja putna torba i druge neke stvari; glavna moja rezidencija bila je kod kneza Sergija Sokoljskog. Kod njega sam stanovao, kod njega sam i spavao, i tako je to trajalo nedeljama... Kako se to desilo, o tome ću odmah pričati, a dotle ću prvo da kažem nešto o tom mom malom stanu. Već sam ga bio zavoleo: tu mi je došao u posetu Versilov, sâm, prvi put posle tadašnje svađe, i zatim je dolazio mnogo puta. Ponavljam, to je vreme bilo za mene vreme strašne sramote, ali i ogromne sreće... Sve je tada išlo tako lako od ruke i tako se smešilo na mene! „Našto mi je bila sva ona pređašnja natmurenost, — mislio sam neki put opijen, — našto one stare bolne rane, moje usamljeno i tužno detinjstvo, moja glupa maštanja pod pokrivačem, zakletve, planovi i čak „ideja“? Sve su to kule u vazduhu, sve sam ja to samo izmislio, a pokazalo se da je u životu sasvim drukčije; sad se osećam tako radostan i lak: imam oca — Versilova, imam prijatelje — kneza Serjožu, imam još“..., ali to još,— to da ostavimo. Avaj, sve se događalo u ime ljubavi, velikodušnosti, časti, a posle se videlo da je sve bilo sramno, nevaljalo, beščasno.
Dosta.

II
 
   Došao mi je prvi put trećega dana posle naše tadašnje svađe. Nisam bio kod kuće, i on je ostao da me čeka. Kad sam ušao u svoju malu sobicu, iako sam ga čekao sva ova tri dana, meni se ipak navodniše oči, i tako mi je zakucalo srce, da sam zastao na samim vratima. Srećom, on je sedeo s mojim gazdom, koji je, da posetiocu ne bi bilo dugo vreme da čeka, smatrao da neizbežno treba da mu se predstavi i da mu otpočne nešto pripovedati. Gazda je bio titularni savetnik, bilo mu je već četrdeset godina, vrlo rošav, vrlo siromah, opterećen ženom bolesnom od sušice, i bolesnim detetom; vanredno razgovornog i smirenog karaktera, uostalom i dosta učtiv. Obradovao sam se njegovom prisustvu, i bio mi je čak dobro došao, jer šta bih ja mogao reći Versilovu? Znao sam, tačno sam znao, sva tri ova dana, da će Versilov doći sam, prvi, — sasvim onako kao što sam i želeo, zato što mu ja nipošto na svetu ne bih otišao prvi, i to ne iz prkosa, nego baš iz ljubavi prema njemu, iz neke ljubomore, — ne umem to da izrazim. Čitalac uopšte neće kod mene naći krasnorečivosti. Ali iako sam ga čekao sva ta tri dana i zamišljao gotovo neprekidno kako će izgledati kad bude ušao u sobu, ipak nikako nisam mogao unapred da predstavim, mada sam se iz sve snage trudio — o čemu ćemo razgovarati posle svega što se dosad desilo.
   —  Ah, evo i tebe — pruži mi on ruku prijateljski i ne ustajući s mesta. — Sedi ovamo do nas; Petar H ipolitović mi pripoveda jednu divnu istoriju o onom kamenu blizu Pavlovskih kasarni... ili tamo negde... —  Da, znam taj kamen. — odgovorim ja brzo i sednem na stolicu pored njih.
   Sedeli su za stolom. Cela soba imala je tačno četiri kvadratna metra. Teško sam odahnuo. U Versilovljevim očima zasja iskra zadovoljstva: izgleda da je sumnjao i mislio da ću se prema njemu rđavo ponašati. sad se umirio.
   —  Počnite opet s početka, Petre H ipolitoviću.— Njih dvoje se već zvali po imenu ličnom i po imenu oca.
   — Dakle, to je bilo još za vreme pokojnoga cara,— okrenu mi se Petar H ipolitović, nervozno i nekako mučno, kao da se unapred plaši za uspeh efekta, — vi već znate taj kamen, — jedan običan kamen na ulici, šta će on tamo, zbog čega, samo smeta, zar nije tako? Vozio se tuda car mnogo puta, i kamen je uvek stajao na tom mestu. Najzad caru to dozlogrdi, i odista: čitavo brdo, brdo stoji na ulici, zakrčava ulicu: „Da se ukloni ovaj kamen!“ Rekao je: da se ukloni, — vi pojmite dobro njegovo „da se ukloni“? Sećate li se kakav je bio pokojni car? Šta da rade s kamenom? Svi izgubili glavu; i cela Duma, ali glavni je bio, ne sećam se više njegova imena, jedan među prvima tadašnjim velikašima, koji je uglavnom radio. I ovaj velikaš sluša: kažu mu da će koštati petnaest hiljada rubalja, nimalo manje, i to sve u srebru (zato što je papirni novac za vreme pokojnoga cara bio jedino računat u srebru). „Kakvih petnaest hiljada rubalja! Glupost!“ U početku, Englezi htedoše da postave prugu donde, da kamen metnu i odvezu parnom mašinom: ali šta bi to koštalo? Železničkih pruga tada još nije bilo, jedino je radila železnica za Carsko selo...
   —  Mogli su prosto da ga razbiju, — počeh ja da se mrštim; bilo mi je užasno neprijatno i stid od Verislova; ali on je slušao s očevidnim zadovoljstvom. Shvatio sam da je i on voleo što je gazda bio prisutan, jer se i on stideo od mene, to sam lepo video; čak mi ga je, sećam se, zbog toga bilo kao žao.
   —  Jeste, tako je, baš na tu ideju su i bili došli, i to baš Monferan; on je tada gradio i Isakijevsku crkvu. Razbiti, veli, pa onda odvući. Jeste, ali šta će to da košta?
—  Ništa neće da košta, ima prosto da se razbije i da se odvuče.
   —  Ne, dozvolite, tu je potrebno postaviti mašinu, parnu mašinu; pa onda: kuda da se odvuče? Pa onda, čitavo brdo? Deset hiljada rubalja, kažu, s manje se ne bi moglo proći, deset ili dvanaest hiljada.
   —  Ma čujte, Petre H ipolitoviću, to je besmislica, to nije bilo tako... — Ali mi u taj čas Versilov neprimetno namigne, i ja sam u tom namigivanju video toliko saučešće prema gazdi, čak bol zbog njega, da mi se to užasno dopalo, te se nasmejah.
   —  Pa da, da, — obradovao se gazda koji nije ništa primetio, a užasno se bojao, kao i svi razgovorni ljudi, da će ga ko omesti pitanjima, — ali priđe jedan varošanin, i još mlad, tako, znate, jedan Rus, sa punom bradom, u dugom kaftanu, i možda malo nakresan... uostalom, ne, nije bio nakresan. Tako, stoji ovaj varošanin i sluša kako se oni savetuju, Englezi i Monferan; a ono lice kome je bilo naređeno sve to, došlo već tu s kolima, sluša i ljuti se: koliko dugo već rešavaju i nikako ne mogu da reše; i najedanput spazi izdaleka ovoga varošanina kako stoji i lukavo se smeje, to jest ne lukavo, nisam to hteo da kažem, nego tako kao...
—  Podrugljivo, — oprezno mu pomogne Versilov.
   —  Jeste, jeste, podrugljivo, malo podrugljivo, sa onim dobrim ruskim osmejkom, znate; i ono lice se, naravno, naljuti, znate: „Ti tamo, bradonjo, šta ti čekaš? Koji si ti?“
   —  Evo, kaže, gledam ovaj kamenčić, vaša Svetlosti!“ Baš je, izgleda, bio Svetlost; biće da je bio knez Suvorov, Italijanski, potomak staroga vojvode... Uostalom, ne, nije bio Suvorov, baš mi je žao što sam mu zaboravio ime, samo, znate, iako je bio Svetlost, ipak je bio čist Rus, pravi ruski tip, široko rusko srce; i doseti se on:
— Da nećeš ti, kaže, da ukloniš ovaj kamen? Što se smeješ?“
   — Više se smejem ovim Englezima, vaša Svetlosti, što traže nesrazmernu cenu, jer ruski novčanik je debeo, a oni nemaju kod kuće šta da jedu. Dajte mi sto rubljica, vaša Svetlosti, — i do sutra uveče uklonićemo ovaj kamenčić“.
   —  Možete zamisliti takav predlog? Englezi, naravno, da se pojedu živi; Monferan se smeje; samo njegova Svetlost, pravo rusko srce, veli: „Neka mu se da sto rubalja! Ali kako ćeš ga, veli, ukloniti?“ — Sutra uveče neće biti tu, vaša Svetlosti“.
— Pa kako ćeš da učiniš to?“
   — To je, bez uvrede vaše Svetlosti — moja tajna“, veli, i, znate, onako ruskim jezikom mu je kazao. To se dopalo onome licu: „Da mu se da sve što bude tražio!“ I na tome ostade; šta mislite da je uradio?
Gazda zastade i stade nas meriti ljubaznim pogledom.
—  Ne znam, — nasmeši se Versilov; ja sam se mrštio.
   —  Evo šta je uradio, — progovori gazda, toliko likujući kao da je on sam to učinio, — doveo je mužike sa ašovima, dobre naše proste Ruse, i počeo da kopa pored samoga kamena, pored samoga kraja, jednu rupu; Kopali su celu noć, iskopali su ogromnu rupu, veliku kao kamen, i još možda veću, a kad su iskopali, naredio je da pomalo i oprezno potkopavaju zemlju ispod samoga kamena. I, naravno, zbog toga što su ga potkopavali, kamen nije imao na čemu da stoji, i izgubio je ravnotežu; a čim se izgubila ravnoteža, ljudi kamen s druge strane još pogurnuše rukama, onako na ura, ruski: i kamen, puf u rupu! Onda ga zaspu lopatama, utapkaju maljevima, šljunkom zakaldrmišu, — glatko, i nema kamena više!
—  Zamislite! — reče Versilov.
   —  I šta se tu sabralo naroda, nije se moglo okom sagledati; i oni Englezi dođoše, dosetili su se i oni odavno, i ljute se. Došao i Monferan: to je, veli, sasvim seljački, veli, prosto. Ali u tome i jeste stvar, što je prosto, a vi se niste setili, magarci! I mogu vam reći, onaj načelnik, onaj carski čovek, samo ga je zagrlio i poljubio: „A odakle si ti, veli?“ — „Ja sam iz Jaroslavske gubernije, vaša Svetlosti, idem po svom zanatu, ja sam krojač, a leti dolazim u prestonicu da malo trgujem voćem“. Ta stvar je došla i do vlasti; vlast je naredila da mu se da medalja; i on je dugo šetao s medaljom o vratu, a posle se propio, kažu; znate kako je, Rus, ne može da se uzdrži! Zato nas i danas tuđinci isisavaju — da, tako je to!
   —  Da, naravno, ruska pamet... — poče Versilov. Ali tu našega razgovornoga gazdu, na njegovu sreću, odazva bolesna gazdarica, i on otrča, jer ja ne bih mogao duže da izdržim. Versilov se smejao.
   —  Dragi moj, zabavljao me je on čitav sat pre tebe. Taj kamen... to je najgluplja među sličnim patriotskim pričama, ali kako da ga prekineš? I sam si video da se topi od zadovoljstva. Pored toga, taj kamen, izgleda, i danas stoji, samo ako se ne varam, i nije uopšte u rupi...
—  Ah, Bože moj! — uzviknuh, — tačno je tako! Ali kako je onda smeo!...
   —  Šta ti je? Ti se, izgleda, ozbiljno ljutiš; ostavi! On se u stvari pobrkao: još u vreme moga detinjstva slušao sam jednu sličnu priču o kamenu, samo, naravno, ne ovako i ne o ovom kamenu. Molim te: „došlo do vlasti“. Cela njegova duša bila je ushićena u tom času kad je „došao do vlasti“. U toj žalosnoj sredini ne može se bez sličnih anegdota. Imaju ih oni mnogo, i one im se dopadaju, poglavito zbog njihove preteranosti. Ništa nisu učili, ništa ne znaju tačno, ali neki put hoće ljudi, sem o kartama i svom poslu, da porazgovaraju i o opštečovečanskim, poetskim stvarima... Šta je on, ko je taj Petar H ipolitović?
—  Vrlo siromah, i još i nesrećan čovek.
   —  Eto vidiš, verovatno i ne igra karte. Ponavljam, pričajući ovu glupost, on zadovoljava svoju ljubav prema bližnjem: hteo je i nas da načini srećnima. Patriotsko osećanje je tim zadovoljeno.
   Imaju, na primer, još jednu anegdotu, o tome kako su Zavjalovu Englezi davali milion rubalja samo da ne meće svoju fabričku marku na svoje proizvode.
—  Ah, Bože moj, već sam slušao tu anegdotu.
   —  Ko je nije čuo! I onaj ko priča čak dobro zna da si je već sigurno čuo, ali ipak priča, namerno uobražavajući da je nisi čuo. Anegdota o snu švedskoga kralja — ona izgleda da je već zastarela; ali u mojim mladim godinama ponavljali cu je ca zanosom i s tajanstvenim šapatom, kao i onu priču kako je neko, na početku ovoga veka, klečao na kolenima pred senatorima u senatu. O komandantu Bašuckom bilo je takođe mnogo priča, na primer kako je ukraden njegov spomenik. Naročito su omiljene priče iz dvorskoga života; na primer, priče o Černiševu, ministru pređašnjega cara, na koji je način, on, starac od sedamdeset godina, tako umeo da udesi svoju spoljašnost da je izgledalo da mu ima trideset godina, tako da mu se i pokojni car čudio na primanju...
—  I to sam čuo...
   —  Ko je nije čuo? Sve su te anegdote vrhunac poremećenosti; ali znaj da je ovaj tip poremećenosti mnogo dublje i dalje rasprostranjen, nego što mislimo. Želja da se slaže, sa ciljem da se usreći bližnji, javlja se čak i u našem boljem društvu, jer svi mi patimo od te preteranosti naših srdaca. Samo, mi imamo priče druge vrste: šta mi sve ne pričamo o Americi samo, to je — strašno, i to naši državnici! I ja sam, priznajem, spadam u taj poremećeni tip ljudi, i od toga sam stradao celoga života...
—  O Černiševu sam i ja nekoliko puta pričao.
—  I ti si dakle pričao već?
   —  Ovde ima sem mene još jedan kirajdžija, jedan činovnik, i on je rošav, već stariji čovek, ali je užasan prozaik, i čim Petar H ipolitović prozbori reč, odmah počne da ga prekida i da mu protivreči. I dotle ga je doveo, da mu onaj služi kao rob i ugađa mu, samo da bi ga kirajdžija slušao.
   —  To je već drugi tip poremećenosti, i, možda, odvratniji od prvoga. Prvi — sav oduševljenje! „Pusti samo da preklapam — videćeš da će sve lepo ispasti!“ Drugi tip — sav mrzovolja i proza: „ne dam ti da preklapaš! gde, kad, koje godine?“ — jednom reči čovek bez srca. Dragi prijatelju, pusti čoveka uvek neka malo polaguje — to je potpuno nevino. Pusti ga čak neka mnogo polaguje. Prvo, to će pokazati tvoju delikatnost, a drugo, zbog toga će i tebi dati da polaguješ — dakle, dve koristi u isti mah. Que diable![27] Treba voleti bližnjega svoga. Ali meni je već vreme. Divno li si se ovde smestio, — dodade on dižući se ca stolice. — Reći ću Sofiji Andrejevnoj i tvojoj sestri da sam te posetio i zatekao te u dobrom zdravlju. Do viđenja, dragi moj!
   Kako, zar je to sve? Ma to nije bilo ono što sam ja tražio; ja sam čekao drugo, glavno, mada sam potpuno pojimao da ne može biti drukčije. Uzeo sam sveću i pođoh da ga pratim niza stepenice; dotrča i moj gazda, ali ga ja, krišom od Versilova, snažno uhvatih za ruku i svirepo ga odgurnuh. On me je pogledao unezveren, ali se odmah izgubio.
   —  Ove stepenice... — mrmljao je Versilov, razvlačeći reči, očevidno samo zato da bi nešto govorio, i očevidno bojeći se da ja što ne bih rekao, — ove stepenice —Ja sam se odvikao od njih, a ti si na trećem spratu, uostalom sad znam put... ne uznemiruj se, dragi moj, još ćeš nazepsti.
Ali se ja ne vratih. Spuštali smo se već niza druge stepenice.
—  Čekao sam vas sva ova tri dana, — ote mi se iznenada, kao da govorim sâm sebi; stade mi dah.
—  H vala ti, dragi moj!
—  Znao sam da ćete neizostavno doći.
—  I ja sam znao da ti znaš da ću neizostavno doći. H vala ti, dragi moj!
   On zaćuta. Dođosmo već do izlaznih vrata, a ja sam neprestano išao za njim. On otvori vrata; vetar duhnu brzo i ugasi mi sveću. Tada ga ja najedanput uhvatih za ruku; bio je potpun mrak. On zadrhta, ali je ćutao. ja se prignuh njegovoj ruci i najedanput stadoh da je žudno ljubim, nekoliko puta, mnogo puta.
   —  Dragi moj mali, zašto me toliko voliš? — progovori on, ali već sasvim drukčijim glasom. Njegov glas je drhtao, u njemu je odjekivalo nešto sasvim novo, kao da to nije on govorio.
   H teo sam nešto da odgovorim, ali mi ne dođe na um šta, i otrčah natrag, gore. On je jednako čekao u mestu, i tek kad sam dotrčao do stana, čuo sam kako su se otvorila i zalupila s treskom spoljna vrata dole. Pored gazde koji se opet zbog nečega došunjao, probih se u moju sobu, zaključah vrata i, ne paleći sveću, bacih se na krevet, licem u jastuk i — stadoh da plačem, da plačem. sad sam se prvi put zaplakao posle Tušara! Jecao sam toliko snažno, i bio sam toliko srećan... ali našto da to opisujem!
   Zapisao sam ovo ne stideći se, zato što je, možda, sve ovo bilo i lepo, bez obzira na to što je bilo budalasto.
III
 
   Ali je za ovo imao i da ispašta od mene! Postao sam strašan despot. Po sebi se razume, o toj sceni docnije između nas nikad nije bilo pomena. Naprotiv, video sam se s njim posle tri dana kao da ništa nije ni bilo — i ne samo to: bio sam prema njemu gotovo grub toga večera, a i on je bio nekako suv. To se opet desilo u mom stanu; zbog nečega, ja sam nisam mu još nikako išao, mada sam želeo da vidim majku.
   Razgovarali smo za sve to vreme, to jest za ova dva meseca, samo o vrlo udaljenim stvarima. I eto tome se čudim: ništa drugo nismo ni radili, nego razgovarali o udaljenim stvarima, — naravno, opšte čovečanskim i vrlo običnim, a baš nimalo o stvarima koje su se odnosile na naše dnevne potrebe. Međutim, mnogo, vrlo mnogo dnevnih pitanja trebalo je rešiti i objasniti, i čak je to bilo hitno, ali o tome smo ćutali. ja nisam govorio ništa čak ni o majci ni o L izi... Pa, najzad, ni o samom sebi, o celoj mojoj istoriji. Da li je to sve bilo od stida, ili iz kakve mladićske gluposti — ne znam. Mislim da je bilo iz gluposti, zato što bi se stid ipak mogao savladati. Tiranisao sam Versilova užasno i čak sam, ne jedanput, padao u bezočnost, i to protiv svoje volje: sve se to dešavalo nekako samo od sebe i nesavladljivo, sam sebe nisam mogao da savladam. Njegov ton je kao i ranije bio fino podrugljiv, iako uvek vrlo ljubazan, pored svih mojih ispada. Čudio sam se i tome što je on više voleo da sam dolazi meni, tako da sam, najzad, vrlo retko išao majci, jedanput nedeljno svega, ne više, naročito u poslednje vreme kad me je već potpuno ponelo. Dolazio je uvek uveče, sedeo je kod mene i ćaskao; takođe je voleo da ćaska i s gazdom; ovo poslednje me je ljutilo od takvoga čoveka kao što je on. Dolazila mi je i misao: zar on nema kome da odlazi sem meni? Znao sam tačno da je imao poznanstava; u poslednje vreme je čak obnovio mnoge ranije veze u otmenom društvu koje je poslednje godine bio prekinuo; samo izgleda da ga one baš nisu mnogo privlačile, i mnoge je obnovio samo zvanično, više je voleo da dolazi meni. Često mi je bilo dirljivo kad je, dolazeći uveče, gotovo svaki put otvarao vrata nekako bez hrabrosti, i prvoga trenutka uvek mi gledao u oči strašno uznemireno, kao da je pitao: „da ti slučajno ne smetam? Kaži, pa ću izići“. To je često čak i rekao. Jedanput, na primer, baš u poslednje vreme, bio je ušao kad sam već bio sasvim obučen u odelo koje mi je malo pre toga doneseno od krojača, i kad sam hteo da se odvezem „do kneza Serjože“, da bih s njim otišao nekuda (kuda — objasniću docnije). A on je ušao i seo, verovatno ne primetivši da se ja spremam da iziđem; on je u izvesnim trenutcima bio vrlo čudnovato rasejan! I na nesreću poče da govori o gazdi; ja se obrecnuh:
—  Ex, do đavola s njim, s tim gazdom!
   —  Ah, dragi moj, — diže se on najedanput s mesta; — ti se, izgleda, spremaš da iziđeš, a ja sam te sprečio... Oprosti, molim te.
   I on ponizno pohita da iziđe. Ova poniznost preda mnom od strane takvoga čoveka, takvoga svetskoga i nezavisnog čoveka, koji je toliko imao ličnoga, ujedanput je uskrsavala u mom srcu svu moju nežnost prema njemu i svu moju veru u njega. Ali kad me je toliko voleo, zašto me nije tada u vreme moje sramote zadržao? Da je samo reč rekao tada —Ja bih se, možda, uzdržao. Uostalom, možda i ne bih. On je video moje kicošenje, moje fanfaronstvo, saonice, (jedanput sam ga čak hteo da povezem na mojim saonicama, ali on nije hteo da sedne; i već je to više puta bilo da nije hteo da sedne), on je video da rasipam novac — i ni reči, ni reči, čak se nije ni zainteresovao! Tome se i do danas čudim, čak i sada. A ja se, razume se, nisam tada pred njim nimalo ustručavao i sve sam otvoreno pokazivao, iako, naravno, ni rečju nisam objašnjavao. On nije pitao, a ja nisam ništa govorio.
   Uostalom, jedno dva-tri puta umalo što nismo prešli da govorimo i o dnevnim potrebama. Zapitao sam ga jednom, u početku, odmah posle odbijanja nasleđa: od čega misli sada da živi?
—  Nekako ću živeti, dragi prijatelju, — odgovorio mi je on vrlo spokojno.
sad znam da je čak i ono malo kapitala Tatjane Pavlovne, oko pet hiljada rubalja, do polovine bilo
utrošeno na Versilova u ove poslednje dve godine.
Opet jedanput dođe razgovor na moju majku.
   —  Dragi prijatelju, — rekao mi je najedanput tužno, — često sam govorio Sofiji Andrejevnoj, u početku naše veze, uostalom i u sredini, a i na kraju: „Draga, mučim te i upropastiću te, i nije mi žao dok te gledam; ali čim umreš, znam da ću se ubiti“.
Uostalom, sećam se, toga večera bio je vrlo otvoren:
   —  Kad bih bar bio slaboga karaktera i ništavilo, i patio u svesti da sam To! A to nije slučaj, jer znam da sam beskrajno jak; a na osnovu čega, šta misliš? Baš onom sposobnošću da se uživim u šta bilo, koja je svojstvena svima pametnim Rusima našega pokolenja. Ničim me ne možeš razoriti, ničim istrebiti, i ničim zadiviti. Mogu da osećam najlepše dva suprotna osećanja u jedno isto vreme — i to, naravno, ne po svojoj volji. Ipak zato znam da je to beščasno, pre svega zbog toga što je odveć uviđavno. Imam već pedeset godina života, i do sada još ne znam da li je lepo što sam ih doživeo, ili je ružno. Naravno, ja volim da živim, i to jasno proizlazi iz same stvari; ali da voli život čovek kao što sam ja — to je nevaljalstvo. U poslednje vreme nastalo je nešto novo, i ljudi kao što je Kraft, ne mogu da se užive, nego se ubijaju. Jasno je da su ti Krafti glupaci; a mi, mi smo pametni, — dakle, ni tu se ne može načiniti nikakvo poređenje, i pitanje opet ostaje otvoreno. A zar zemlja postoji samo za ovakve kao što smo mi? Vrlo verovatno je da postoji; ali ta misao je odveć neutešna. No uostalom... no uostalom, pitanje opet ostaje otvoreno.
   Govorio je s tugom, pa ipak nisam znao da li je govorio iskreno ili nije? Uvek je u njemu ostajala neka tajna koju ni za šta na svetu nije hteo da otkrije.
   Zasuo sam ga tada pitanjima, skočio sam na njega kao izgladneo čovek na hleb. Uvek mi je odgovarao rado i otvoreno, ali, na kraju krajeva, sve se svodilo na najopštije aforizme, tako da, u stvari, ništa nisam mogao da izvučem. A, međutim, sva ta pitanja potresla su ceo moj život, ali, priznajem otvoreno, ja sam u Moskvi odlagao njihovo rešenje, i to za naš susret u Petrogradu. Čak sam mu to otvoreno izjavio, i on mi se nije zbog toga nasmejao — naprotiv, sećam se, stisnuo mi je ruku. O opštepolitičkim i socialnim pitanjima nisam od njega mogao gotovo ništa da izvučem, a ta pitanja, s obzirom na moju „ideju“, mene su više svega uznemiravala. O ljudima kao što je Dergačev, izmamio sam mu jedanput napomenu „da je on ispod svake kritike“, ali mi je u isti mah čudno dodao da „zadržava za sebe pravo da svome mišljenju ne dâ nikakvu važnost“. O tome kakav će svršetak imati današnje države i svet, i na koji način će se obnoviti socialni svet, dugo je izbegavao da govori, ali najzad sam s mukom iz njega iscedio jedanput nekoliko reči: — Meni se čini da će se to sve dogoditi na neki način vrlo običan — rekao je. Prostonaprosto, sve države će se, bez obzira na sve bilanse u budžetima i na „otsustvo deficita“, un beau matin[28] potpuno zapetljati, i sve do jedne poželeti da nikome ništa ne plate, da bi se sve obnovile u sveopštem bankrotstvu. Međutim, svi konservativni elementi celoga sveta biće tome protivni, jer su oni akcionari i poverioci, i neće hteti da dopuste bankrotstvo. Tada će, naravno, sve da počne da rđa, pojaviće se mnogo Jevreja, i počeće Jevrejsko carstvo; a zatim svi oni koji nikad nisu imali nikakvih akcija, i koji uopšte ništa nisu imali, to jest svi siromasi, naravno neće hteti da učestvuju u rđanju... Počeće borba, i, posle sedamdeset i sedam poraza, siromasi će uništiti akcionare, oduzeće im akcije, i sešće na njihovo mesto, opet, naravno, kao akcionari. Možda će i reći što novo, a možda i neće. Verovatnije je da će i oni bankrotirati. Dalje, dragi prijatelju, ništa ne umem da naslutim o sudbini koja će izmeniti izgled ovoga sveta. Uostalom, zaviri u Apokalipsu...
—  Zar je zaista sve tako materialno; zar će jedino zbog finansija propasti današnji svet?
   —  O, razume se, ja sam uzeo samo jedan krajičak slike, ali je i taj krajičak sa celinom vezan, tako reći, neraskidnim vezama.
—  Pa šta da se radi?
   —  Ah, Bože moj, ne hitaj toliko: sve to nije tako blisko. Uopšte, najbolje je ne raditi ništa, bar je čoveku mirna savest da ni u čem nije učestvovao.
—  Eh, dosta, govorite stvarno. H oću da znam šta imam da radim, i kako treba da živim!
   —  Šta imaš da radiš, dragi moj? Budi čestit, ne laži, ne poželi tuđe, jednom reči: pročitaj deset Božjih zapovesti — tamo je sve za večita vremena napisano.
—  Dosta, dosta, sve je to tako staro, pa ipak — samo su reči; a potrebno je raditi.
   —  Pa, ako te baš toliko pritiskuje dosada, potrudi se da zavoliš koga ili što, ili čak da se vežeš za šta bilo.
—  Vi se samo podsmevate! I najzad, šta da uradim ja sam s tih vaših deset zapovesti?
—  Ispunjavaj ih, bez obzira na sva ta tvoja pitanja i te tvoje sumnje, pa ćeš biti velik čovek.
—  Za koga niko ne zna.
—  Nema nijedne tajne koja se nije otkrila.
—  Vi se odista podsmevate!
   —  A ako baš toliko uzimaš k srcu, onda najbolje, gledaj da se specializuješ, zanimaj se građevinarstvom ili advokatstvom, pa ćeš se tada, zabavivši se pravim i ozbiljnim poslom, umiriti, i zaboravićeš sitnice.
   Zaćutao sam; šta je moglo iz ovoga da se izvuče? Pa ipak, posle svakog ovakvog razgovora bio sam više uznemiren nego pre toga. Pored toga, jasno sam video da se u njemu uvek kao krije neka tajna, te me je to i privlačilo Versilovu sve jače i jače.
   —  Čujte, — prekinem ga jedanput, — neprestano podozrevam da vi sve to govorite samo tako, iz ogorčenja i od bola, ali tajno, u sebi, vi se fanatično držite jedne više ideje, samo je krijete ili se stidite da je priznate.
—  H vala ti, dragi moj!
   —  Čujte, ništa nije uzvišenije, nego biti koristan ljudima. Recite mi, čime bih u danom času mogao biti najkorisniji? Znam da ne možete to da rešite, ali ja tražim samo vaše mišljenje: vi ćete reći, i kako budete rekli, tako ću učiniti, kunem vam se! Dakle, dajte jednu veliku misao?
—  Eto, pretvoriti kamen u hleb — to bi bila jedna velika misao.
—  Je li to najveća? Da, odista, ukazali ste mi čitav jedan put; recite: je li to najveća?
   —  Vrlo velika, dragi prijatelju, vrlo velika, ali nije najveća; velika, ali drugostepena, ona je samo u danom trenutku velika; kad se čovek najede, više ne misli na to; naprotiv, odmah će reći: „Tako, sad sam se najeo, a šta sad da radim?“ Pitanje ostaje vekovečno otvoreno.
—  Jedanput ste govorili o „ženevskim idejama“; nisam razumeo kakve su to „ženevske ideje“?
   —  Ženevske ideje, to je vrlina bez H rista, dragi prijatelju, to su današnje ideje, ili, bolje da kažem, ideja cele današnje civilizacije. Jednom reči, to je jedna od onih dugih istorija koje je vrlo dosadno počinjati, i biće mnogo bolje da razgovaramo o čemu drugom, a još bolje da ćutimo o čemu drugom.
—  Vi biste sve da ćutite!
—  Dragi prijatelju, seti se da je ćutati dobro, bezopasno i lepo.
—  L epo?
—  Naravno. Ćutanje je uvek lepo, i čovek koji ćuti uvek je lepši od čoveka koji govori.
   —  Govoriti ovako kao sa vama, naravno, to je isto kao ćutati. Do đavola takva lepota, a pre svega, do đavola i ta korist!
   — Dragi moj,—reče mi on tada najednom, s malo promenjenim tonom, čak s osećanjem i sa nekom naročitom ubedljivošću, — dragi moj, nije mi ni najmanje namera da te zadobijem za kakvu buržoasku vrlinu u zamenu za tvoje ideale, ne tvrdim ti da je „sreća bolja od herojstva“; naprotiv, herojstvo stoji iznad svake sreće, i već sama sposobnost za n> predstavlja sreću. Na taj način, to je među nama prečišćeno. ja te baš i cenim zato što si mogao, u ovo naše zarđalo vreme, da u svojoj duši začneš neku „svoju ideju“ (ne uznemiruj se, to sam vrlo dobro zapazio). Ali, ipak, potrebno je pomišljati i na meru, jer ti bi sad želeo da živiš bučnim životom, da šta bilo zapališ, da šta bilo razdrobiš, da se izdigneš iznad cele Rusije, da prohujiš kao gromovit oblak i sve ostaviš u strahu i oduševljenju, a ti sâm da se skriješ u severnoameričke države. Po svoj prilici je nešto slično u tvojoj duši, i zbog toga smatram za potrebno da te opomenem, jer sam te iskreno zavoleo, dragi moj.
   Šta sam i iz toga mogao da zaključim? Tu je jedino bilo uznemirenja zbog mene, zbog moje materialne sudbine; pokazivao se otac sa svojim prozaičnim, iako dobrim osećanjima; ali da li je meni bilo potrebno to s obzirom na ideju za koju je svaki čestit otac dužan da pošlje svoga sina i u smrt, kao što je stari H oracije poslao svoje sinove za ideju Rima?
   Prilazio sam mu često s pitanjima vere, ali tu je bilo najviše magle. Na pitanje: šta imam da radim u tom smislu? on mi je odgovorio na najgluplji način kao malom detetu: — Potrebno je verovati u Boga, dragi moj.
—  Ali ako ja u sve to ne verujem? — viknuh ja ljutito.
—  To je divno, dragi moj.
—  Kako divno?
   —  To je najbolji znak, dragi prijatelju; čak vrlo siguran znak, jer naši ruski ateisti su, samo ako su u istini ateisti i ako imaju iole pameti — najbolji ljudi na celom svetu, i uvek skloni da zavole Boga, zato što je on bezuslovno dobar, a dobar je zato što je beskrajno zadovoljan time što su oni — ateisti. Ateisti naši — to su ljudi poštovanja dostojni i u najvećoj meri sigurni, tako reći stubovi otadžbine...
   Ovo je, naravno, već bilo nešto, ali ja nisam hteo to; samo jedanput se izrekao, ali tako čudno da me je vrlo mnogo iznenadio, naročito s obzirom na sve ono katoličanstvo, i na verige za koje sam o njemu slušao:
   —  Dragi moj, — rekao mi je jedanput, ne kod kuće nego na ulici, posle jednog dužeg razgovora; ja sam ga pratio. —Dragi prijatelju, — voleti ljude takve kakvi su, to je nemoguće. A ipak moraš. I zato, kad im činiš dobro, stegni srce, zapuši nos i zatvori oči (ovo poslednje je neophodno). Podnosi zlo od njih, ne ljuti se na njih ako možeš, „seti se da si i ti čovek“. Naravno, moraš s njima biti strog, ako ti je dato da budeš iole pametniji od osrednjeg. L judi su po prirodi svojoj niski, i spremni su da vole iz straha; ne daj se takvoj ljubavi, i ne prestani da prezireš. Negde u Koranu naređuje Alah proroku da na „nepokorne“ gleda kao na miševe, da im čini dobro i da prođe mimo. Ovo je malo gordo, ali tačno. Budi u stanju da ljude prezireš čak i tada kad su dobri, jer tad su najčešće i rđavi. O, dragi moj, to sam ti rekao sudeći po sebi! Ko iole nije glup, taj ne može da živi a da sebe ne prezire, bio čestit ili ne, — svejedno. L jubiti bližnjega svoga, a ne prezirati ga, — to nije moguće. Po mom mišljenju, čovek je rođen sa fizičkom nemogućnošću da voli svoga bližnjega. Tu mora biti da ima neka greška u rečima još od početka, i „ljubav prema čovečanstvu“ treba shvatiti jedino kao ljubav prema onome čovečanstvu koje si sam stvorio u svojoj duši — (drugim rečima, sebe si sam stvorio, te i ljubav prema sebi samom), — i koga, prema tome, nikada neće ni biti u stvari.
—  Nikada neće ni biti?
   —  Dragi prijatelju, slažem se da bi to bilo malo glupo, ali to nije moja krivica; a pošto me pri stvaranju sveta nisu pitali za savet, to i ja za sebe zadržavam pravo da u tom pogledu imam svoje mišljenje.
   —  I vas posle ovoga nazivaju hrišćaninom, — uzviknuh ja, — monahom koji nosi verige, propovednikom? Ne razumem!
—  A ko me tako naziva?
Ispričao sam mu; saslušao me je vrlo radosno, ali je prekinuo razgovor.
   Nikako ne mogu da se setim kojim povodom se među nama podenuo ovaj razgovor koji neću zaboraviti; ali znam da je on bio čak besan, što mi se s njim gotovo nikad nije dogodilo. Govorio je strasno i bez osmejaka, kao da i ne govori meni. Ali mu opet nisam poverovao: zar je on mogao s čovekom kao ja što sam, govoriti o takvim stvarima ozbiljno?

GLAVA DRUGA
I
 
   Toga jutra, petnaestoga novembra, zatekao sam ga kod „kneza Serjože“. ja sam ga i doveo u vezu s knezom, mada su njih dvojica i bez mene imali dovoljno dodirnih tačaka (govorim o onim ranijim istorijama u inostranstvu itd.). Sem toga, knez mu je dao reč da će mu iz nasleđa ustupiti bar jednu trećinu, što bi činilo najmanje dvadeset hiljada rubalja. Meni je, sećam se, tada bilo užasno čudno što on ustupa svega jednu trećinu, a ne celu polovinu, ali sam ćutao. Ovo obećanje o ustupanju knez je dao po sopstvenoj volji; Versilov ni rečcom nije u tome učestvovao; knez se sam istrčao, a Versilov je samo ćutke saslušao, i nijedanput docnije nije pomenuo, čak ni pokazao da se uopšte seća toga obećanja. Ovim povodom beležim da je knez u početku bio Versilovim vrlo očaran, naročito njegovim govorima, čak se njime oduševljavao, i to mi je više puta rekao. Često je uzviknuo kad smo bili nas dvojica sami, i gotovo sa očajanjem po sebe, da je on „toliko neobrazovan, da je na tako lažnom putu“!... O, tada smo još bili toliko dobri prijatelji!... I ja sam se tada trudio da Versilovu o knezu istaknem samo dobre strane, i da branim njegove nedostatke, iako sam ih i sâm video; ali Versilov je na sve to ćutao ili se osmejkivao.
   —  Ako ima mana, ima bar isto toliko i odlika koliko i mana! — uzviknuo sam jedanput kad sam bio nasamo s Versilovim.
—  Bože, koliko mu laskaš! — nasmeja se on.
—  Čime mu laskam? — ne mogoh odmah da shvatim.
—  Isto toliko odlika! Onda će njegove mošti da se posvete, ako ima isto toliko odlika koliko ima mana!
   Ali, naravno, to nije bila nikakva ocena. Uopšte, o knezu je nekako izbegavao tada da govori, kao i uopšte o svemu svakodnevnom; ali o knezu naročito. Još tada sam naslućivao da posećuje kneza i bez mene, i da njih dvojica imaju osobite odnose, ali sam prelazio preko toga. Nisam bio ljubomoran ni zbog toga što je s njim vodio razgovore nekako ozbiljnije nego sa mnom, tako reći određenije, i manje se osmejkivao: tada sam bio toliko srećan da mi se sve to čak dopadalo. Izvinjavao sam Versilova i time što je knez bio malo ograničen, i zbog toga voleo u govoru tačnost, a izvesne nianse uopšte nije mogao da shvati. Samo, u poslednje vreme počeo je nekako da se emancipuje. Njegova osećanja prema Versilovu počela su gotovo da se i menjaju. Osetljivi Versilov je to primetio. Pominjem da se knez u to doba i prema meni promenio, čak vrlo primetno; ostale su samo mrtve forme našeg gotovo vatrenog prijateljstva. Međutim, ja ipak nisam prestajao da mu idem; uostalom, kako sam i mogao da mu ne idem kad sam se zapleo u sve to. O, koliko sam tada bio neiskusan, i zar može sama glupost srca da dovede čoveka do tolike neumešnosti i uniženja? Uzimao sam od njega novaca, i mislio sam da to nije ništa, da tako i treba da bude. Uostalom, nije bilo tako: i tada sam ja znao da tako ne treba, nego — prosto nisam mislio o tome. Nisam išao zbog novaca, iako mi je novac bio užasno potreban. Znao sam da mu ne idem zbog novaca, ali mi je bilo jasno da ću mu svaki dan otići da uzmem novac. Ponelo me je nešto, sem svega toga, sasvim nešto drugo je bilo u mojoj duši, — pevalo je u mojoj duši!
   Kad sam ušao, u jedanaest sati pre podne, zatekao sam Versilova kako baš završava neku svoju dugačku tiradu; knez je slušao, šetajući po sobi, a Versilov je sedeo. Knez je izgledao uzbuđen. Versilov je gotovo uvek mogao da ga uzbudi. Knez je bio vrlo osetljiv čovek, do naivnosti, zbog čega sam ga u mnogo slučajeva gledao sa visine. Ali, ponavljam, u poslednje doba bio je nekako ljutit i pakostan. Kad me je video, zastao je, i na licu mu se pojavio nemio izraz. ja sam potajno znao kako treba objašnjavati taj izraz toga jutra, ali nisam očekivao da će se njegovo lice do te mere izmeniti. Bilo mi je poznato da su ga skolile razne brige, ali je gadno bilo to što sam znao samo njihov deseti deo — ostalo je za mene tada bila potpuna tajna. Zbog toga je to bilo gadno i glupo, što sam mu često dolazio baš da ga tešim, da mu dajem savete, i čak sam se s visine smejao njegovoj slabosti što se ljuti na „takve sitnice“. On je na sve to ćutao; ali nije moguće da me u tim trenutcima nije užasno mrzeo: bio sam u suviše lažnom položaju, a to nisam ni slutio. O, Bog neka mi bude svedok, da glavnu stvar nisam slutio!
   On mi ipak ljubazno pruži ruku, Versilov klimnu glavom, ne progovorivši ni reči. ja se pružih no divanu. Kakav sam to tada imao ton, i kakvo ponašanje! Čak sam i dalje išao, njegove poznanike sam tretirao kao svoje... Oh, kad bih imao mogućnosti da sad sve iznova otpočnem, kako bih se sad umeo drukčije držati!
   Dve reči, da ne bih zaboravio; knez je tada bio u istom stanu, samo ga je zauzeo gotovo u celini; sopstvenica stana Stolbjejeva bavila bi se svega mesec dana, i opet bi nekuda otputovala.

II
 
   Govorili su tada o plemstvu. Beležim da je ova ideja kneza često uzbuđivala, bez obzira na ceo njegov progresizam, i čak mi se čini da se mnogo odvratnih stvari u njegovom životu dogodilo i začelo zbog ove ideje: ceneći svoje kneževstvo, a budući siromah, on je celoga svoga života iz lažnoga ponosa rasipao novac i zapadao u dugove. Versilov mu je nekoliko puta nagoveštavao da se kneževstvo ne sastoji u tome, i hteo je da mu u srce usadi višu misao; ali se knez na kraju počeo da nalazi uvređen što ga on uči. Očevidno je nešto slično moralo biti i ovoga jutra, ali ja nisam bio pri početku. Versilovljeve reči su mi se u početku činile nazadne, ali on se docnije popravio.
   — Reč čast znači dužnost, — govorio je on (prepričavam samo smisao i koliko sam zapamtio). Kad u državi vlada povlašćena kasta, onda je zemlja snažna. Povlašćena kasta uvek ima svoju čast i svoje shvatanje časti, koje može da bude i nepravilno, ali gotovo uvek služi kao spona i snaži zemlju; ona je korisna u moralnom pogledu, ali više politički. No od toga trpe robovi, to jest svi oni koji ne pripadaju kasti. Da ne bi trpeli — izjednačavaju se u pravima. Tako je i kod nas učinjeno, i to je divno. Ali posle svih proba videlo se da se svuda do sada (to jest u Evropi) posle izjednačenja u pravima smanjilo osećanje časti, pa, dakle, i u dužnosti. Egoizam je zamenio pređašnju ideju koja je spajala, i sve se raspalo u ličnoj slobodi. Oslobođeni ljudi, kad su ostali bez spojne ideje, toliko su izgubili na kraju krajeva svaku višu vezu, da su čak prestali da brane i svoju zadobivenu slobodu. Ali ruski tip plemstva nikad nije ličio na evropski tip. Naše plemstvo bi moglo i sad, kad je izgubilo prava, ostati viša kasta u obliku čuvara časti, svetlosti, nauke i više ideje, i, što je glavno, ne odvajajući se u zasebnu kastu, jer to bi bila smrt ideje. Naprotiv, vrata u kastu su kod nas već odavno zatvorena; sad je došlo vreme da se za svagda otvore. Neka svaki podvig časti, nauke i hrabrosti kod nas da svakome pravo da se pridruži vrhovnom redu ljudi. Na taj način će kasta sama sobom da se pretvori u zbir najboljih ljudi, u bukvalnom i istinskom smislu, a ne u pređašnjem smislu privilegovane kaste. U tom novom, ili, bolje, obnovljenom obliku kasta bi se mogla održati. Knez iskezi zube:
—  Kakvo će to biti plemstvo? Vi to projektirate nekakvu masonsku ložu, a ne plemstvo.
   Ponavljam, knez je bio užasno neobrazovan. Od ljutine sam promenio mesto na divanu, iako se nisam potpuno slagao s Versilovim, Versilov je potpuno shvatio zašto knez pokazuje zube:
   —  Ne znam u kome smislu pominjete masonstvo, — odgovori on, — uostalom, kad se čak jedan ruski knez odriče takve ideje, onda, naravno, još nije došlo njeno vreme. Ideja časti i prosvećenosti, kao zavet svakoga čoveka koji želi da se pridruži kasti, nezatvorenoj i besprekidno obnavljanoj, — to je utopija, ali zašto da je nemoguća? Iako ta misao postoji samo u malobrojnim glavama, ona ipak time još nije propala, nego svetli kao žiža u dubokoj tami.
   —  Vi volite da upotrebljavate reči: „viša misao“, „velika misao“, „ideja koja spaja“, i slično; želeo bih da znam šta vi u stvari podrazumevate pod reči „velika misao“?
   —  Odista ne znam kako da vam odgovorim na to, dragi moj kneže, — fino se nasmeši Versilov. — Najtačnije će biti ako vam priznam da eto, ne umem da vam odgovorim. Velika misao — to je većinom osećanje koje često odveć dugo ostaje bez svoga određenja. Znam samo da je ona uvek bila ono iz čega je isticao živi život, to jest ne veštački i ne izmišljeni život, nego, naprotiv, onaj pravi, nikad dosadni, veseli život; na taj način je viša ideja iz koje on ističe, nesumnjivo neophodna, — na sveopšte nezadovoljstvo, razume se. — Zašto na nezadovoljstvo?
—  Zato što je dosadno živeti sa idejama, a bez ideja je život uvek veseo.
Knez je progutao pilulu.
—  A kakav je taj živi život, po vašem mišljenju? (On se očevidno ljutio).
   —  Ni to ne znam, kneže; znam samo da to mora da je nešto užasno prosto, najobičnije i što pada u oči svakodnevno, što se događa svakoga trenutka, i toliko prosto da nikako ne možemo da verujemo da je toliko prosto i, prirodno, prolazimo pored njega evo već mnogo hiljada godina, ne primećujući ga i ne poznajući.
—  H teo sam samo da kažem da je vaša ideja o plemstvu u isto doba i odricanje plemstva, — reče knez. —  Pa, ako baš toliko hoćete, kod nas plemstva, možda, nikad nije ni bilo.
   —  Sve je to užasno tamno i nejasno. Kad čovek već govori, ja mislim da treba i da razvije svoju misao...
Knez namršti čelo i uzgred baci pogled na časovnik na zidu. Versilov ustade i uze šešir.
   —  Da razvijem svoju misao? — reče on, — ne, bolje je da je ne razvijam, a zatim, to mi je strast da govorim bez razvijanja misli. Takav sam. Imam još jednu osobinu: dogodi se da počnem da razvijam jednu misao u koju verujem, i gotovo uvek izađe na to da na kraju izlaganja ja sam prestajem da verujem u ono što sam izložio; i sad se bojim da mi se to ne dogodi. Do viđenja, dragi kneže: kod vas uvek mnogo govorim.
On iziđe; knez ga ljubazno isprati, ali ja sam bio uvređen.
—  Šta ste se smrkli? — najedared izusti on, ne gledajući me i prolazeći pored mene za svoj pisaći sto.
   —  Smrkao sam se zato, — počeh ja s drhtavim glasom, — što vidim kod vas tako čudnu promenu tona prema meni, i čak i prema Versilovu, da... Naravno, Versilov je, možda, otpočeo malo reakcionarno, ali se docnije popravio i... u njegovim rečima se krije, možda, kakva duboka misao, ali ga vi prosto niste shvatili i...
—  Prosto ne dam nikom da me poučava i da me smatra za derište! — odseče on gotovo s gnevom.
—  Kneže, takve reči..,
   —  Molim, imajte ljubaznost: bez teatralnih gestova! Znam da je podlo ono što radim, da sam rasipnik, kockar, možda i lopov... da, lopov, zato što svakoga dana gubim na kocki novac, svoje porodice, ali ipak neću sudiju nada mnom. Neću i ne dopuštam. ja sam sam svoj sudija. I našto ta dvosmislenost? Ako je što hteo da mi kaže, što mi ne kaže otvoreno, nego proriče maglovite budalaštine. Samo, da bi mi mogao to reći, treba za to da ima pravo, treba i sam da ima časti...
   —  Prvo, nisam bio od početka i ne znam o čemu ste govorili, a drugo, zbog čega Versilov nema časti, dopustite mi da vas zapitam?
   —  Dosta, molim vas, dosta. Sinoć ste tražili trista rubalja, evo vam ih... — On metnu preda me na sto novac, sam sede u fotelju, zaturi se nervozno u njoj, i prebaci nogu preko noge. ja ostadoh zbunjen:
   —  Ne znam... — promrmljah Ja: — iako sam vam tražio... i mada mi je novac sad vrlo potreban, ipak, s obzirom na ovakav ton...
   —  Ostavite ton. Ako sam vam rekao ma šta oštro, oprostite mi. Uveravam vas da sam daleko od toga. Čujte u čemu je stvar: dobio sam pismo iz Moskve; moj brat Saša, onaj dečko, vi znate, umro je pre četiri dana. Moj otac, kao što vam je takođe poznato, ima već dve godine kako je paralizovan, i sad mu je, pišu mi, gore, ne može reči da progovori i ne poznaje nikoga. Svi su se tamo obradovali nasleđu, i hteli bi da ga odnesu u inostranstvo; ali mi piše doktor da će otac teško doživeti i dve nedelje. Na taj način ostajemo moja majka, sestra i ja, i, u stvari, sad gotovo jedino ja... Jednom reči, ja sâm... Ovo nasleđe... Ovo nasleđe — o, možda bi bolje bilo da nam uopšte nije ni pripalo! Ali evo šta hoću baš vama da saopštim: obećao sam od toga nasleđa Andreji Petroviću minimum dvadeset hiljada rubalja... A, međutim, zamislite, zbog raznih formalnosti do sada nije bilo moguće ništa učiniti. ja čak... mi, to jest... to jest moj otac još nije uveden čak ni u vlasništvo toga imanja. Međutim, poslednje tri nedelje izgubio sam ja toliko novaca, a onaj odvratni Stebeljkov uzima takve procente... Dao sam vam sad gotovo poslednju paru...
—  O, kneže, ako je tako...
   —  Ne kažem ja to zato, ne zato. Stebeljkov će sigurno danas doneti, i za trenutak to će biti dovoljno, ali đavo ga znao kakav je taj Skobeljkov. Molio sam ga da mi nabavi deset hiljada, da bih bar deset hiljada mogao dati Andreji Petroviću. Moje obećanje da ustupam treći deo, muči me. Dao sam reč i moram de je održim. I kunem vam se, borim se da se oslobodim obaveza bar s te strane. One su mi teške, teške, nesnosne! Ova me obaveza tišti... Ne mogu da vidim Andreju Petrovića zato što ne mogu da mu pogledam pravo u oči... zašto on to zloupotrebljava?
   —  Na koji način on to zloupotrebljava, kneže? — stadoh ja preda nj začuđen. — Da li vam je on ikad što pomenuo?
   —  O, ne, i ja to cenim, ali ja sam sebi prebacujem. I, najzad, ja se sve dublje i dublje zaplićem... Ovaj Stebeljkov...
   —  Čujte, kneže, smirite se, molim vas; vidim da se sve jače uzbuđujete što više o tome govorite, a, međutim, možda je sve to samo uobraženje. O, i ja sam se zapleo, podlo, i nemam opravdanja; ali ipak znam da je to samo privremeno... i čim dobijem na kartama određenu sumu, onda ću... recite mi, s tih tri stotine biću vam dužan dve hiljade pet stotina, je li tako?
—  Čini mi se da vam ih nikad još nisam tražio, — najedanput se obrecnu na mene knez.
   —  Vi rekoste: Versilovu deset hiljada. Ovo što sad od vas uzimam, to su, naravno, pare koje idu na račun Versilovljevih dvadeset hiljada; inače ne dopuštam. Ali... ali ću sigurno ja vratiti... Zar vi mislite da vam Versilov dolazi zbog para?
—  Za mene bi bilo lakše kad bi on dolazio zbog para, — zagonetno promrmlja knez.
   —  Vi govorite o nekoj „obavezi koja vas tišti“... Ako se to odnosi na Versilova i mene, onda je to, Boga mi, uvreda. I, najzad, vi kažete: zašto nije on sam takav kako uči druge — to je vaša logika! Ali, prvo, to nije nikakva logika, dopustite mi da vam to kažem, zato što, kad on i ne bi bio takav, on ne bi ipak mogao da ne propoveda istinu... I, najzad, kakva je to reč „propoveda“? Vi kažete: „prorok“. Recite mi, jeste li ga vi to nazvali „ženskim prorokom“, u Nemačkoj?
—  Ne, nisam ja,
—  Meni je Stebeljkov rekao da ste vi.
   —  Slagao je. ja nisam majstor u izmišljanju podrugljivih imena. Ali kad neko propoveda čast, treba i sam da bude častan — to je moja logika, a ako je nepravilna, svejedno mi je. ja hoću da tako bude, i biće tako. I niko, niko mi ne sme doći da mi sudi u mojoj kući, i da me smatra za derište! Dosta! — vikao je on, mahnuv na mene rukom da ne govorim dalje... — Ah, najzad!
Vrata se otvoriše, i u sobu uđe Stebeljkov.
III
 
   On je jednako bio isti: kao i pre kicoški obučen, kao i pre se prsio, na isti način glupo gledao u oči, i uobražavao da je prepreden, i bio sobom vrlo zadovoljan. Samo je sad, kad je ušao, nekako čudno gledao oko sebe; bilo je nečeg naročito obazrivog i radoznalog u njegovom pogledu, kao da je hteo nešto da pogodi po našim fizionomijama. Uostalom, odmah se umirio i samouvereni osmejak mu zasja na usnama, onaj njegov „prezrivodrski“ osmejak koji mi je bio neiskazano odvratan.
   Znao sam odavno da je vrlo mučio kneza. Dolazio je i meni dva-tri puta. Ja... ja sam takođe imao s njim posla ovoga poslednjega meseca, ali sad sam, iz izvesnog razloga, bio malo iznenađen zbog njegovog dolaska.
   — sad ću, — reče mu knez, ne pozdravivši se s njim, i, okrenut nama leđima, stade vaditi iz pisaćega stola potrebne hartije i račune. Što se mene tiče, ja sam bio vrlo uvređen poslednjim kneževim rečima; aluzija na nečasnost
   Versilovljevu bila je toliko jasna (i toliko me je iznenadila!), da nije bilo moguće da odem od kneza bez radikalnog objašnjenja. Ali to nije bilo moguće u prisustvu Stebeljkovljevom. Opet se prućih na divan i otvorih jednu knjigu koja je ležala preda mnom.
   —  Bjeljinski, drugi deo! Ovo je novost! Vi želite da se prosvetite? — rekoh ja knezu i, izgleda, vrlo usiljeno.
On je bio vrlo zauzet i žurio se, ali na moje reči odmah se okrenuo:
—  Molim vas, ostavite tu knjigu na miru! — reče oštro.
Ovo je već prevazilazilo granicu i, što je glavno, pred
Stebeljkovom! Kao naročito, Stebeljkov se lukavo i ružno iskezi, i krišom mi glavom pokaza na kneza.
ja okrenuh glavu od toga glupaka.
—  Ne ljutite se, kneže; ustupam vas glavnoj ličnosti, a dotle iščezavam...
Rešio sam se da se nimalo ne ustručavam.
—  Jesam li ja ta — glavna ličnost? — prihvati Stebeljkov, veselo pokazujući sam sebe prstom.
—  Jeste, vi; vi ste glavna ličnost, i sami to dobro znate.
   —  Nije tako, dopustite. Svuda na svetu ima jedan drugi čovek. ja sam taj drugi čovek. Postoji prvi čovek, i postoji drugi čovek. Prvi čovek stvara, a drugi čovek uzima. Znači, drugi čovek postaje prvi čovek, a prvi čovek — drugi čovek. je li tako ili nije?
—  Možda je i tako, samo vas ja, no običaju, ne razumem.
   —  Dopustite. U Francuskoj je bila revolucija i svima poodsecaše glave. Došao je Napoleon i uzeo sve. Revolucija — to je prvi čovek, a Napoleon — drugi čovek. I dogodilo se da Napoleon postane prvi čovek, a revolucija je postala drugi čovek. je li tako ili nije?
   Uzgred beležim da sam u tome što je on uzeo da sa mnom govori o francuskoj revoluciji, video opet jednu od njegovih ranijih lukavih aluzija, koja mi je bila vrlo smešna: on me je neprestano smatrao za nekakvoga revolucionara, i kadgod bi me sreo, našao je za neophodno da sa mnom malo povede razgovor te vrste.
   — H ajdemo, — reče knez, i obojica odoše u drugu sobu. Kad sam ostao sam, konačno sam odlučio da mu vratim njegovih trista rubalja čim iziđe Stebeljkov. Taj mi je novac do krajnosti bio potreban, ali tako sam se rešio.
   Oni su se zadržali tamo jedno deset minuta sasvim nečujno, i onda najedanput počeše govoriti glasno. Govorili su obojica, no knez najednom poče vikati kao da je u velikom razdraženju, gotovo u besnilu. On je neki put vrlo naprasit, tako da sam mu više puta morao da popustim. Ali u istom trenutku uđe lakej sa prijavom; pokazah mu njihovu sobu, i čim je on ušao, tamo se odmah sve umirilo. Knez je brzo izišao iz sobe sa zabrinutim licem, ali s osmejkom; lakej ode, i posle pola minuta uđe knezu jedan posetilac.
   Ovo je bio vrlo važan posetilac; jedan gospodin sa epoletama i drugim znacima vojnim, kome nije moglo biti preko trideset godina, otmene i nekako stroge spoljašnosti. Napominjem čitaocu da knez Sergije Petrović još nikako nije bio primljen u višim petrogradskim krugovima, mada je to strasno želeo (za ovu njegovu želju sam znao), i zato je za nj ova poseta imala vrlo veliku važnost. Ovo poznanstvo, kako mi je bilo znano, bilo je načinjeno tek pre kratkog vremena, posle mnogo kneževog truda; posetilac mu je sad vraćao posetu, ali, na nesreću, naišao je u nezgodan čas po domaćina. Video sam s kakvim se mučenjem i s kakvim izgubljenim pogledom knez obrnuo za čas Stebeljkovu, ali je Stebeljkov podneo pogled kao da se ništa nije desilo, i, nimalo nemajući nameru da se izgubi, bez ceremonije seo na divan, i počeo rukom da raščerupava svoju kosu, verovatno u znak svoje nezavisnosti. Čak je napravio neko važno lice, jednom reči bio je potpuno nemoguć. Što se mene tiče, naravno, ja sam se već i tada umeo da ponašam, i, razume se, ne bih nikoga osramotio, ali koliko je veliko bilo moje iznenađenje kad sam i na sebi primetio isti izgubljeni, bolni i ljutiti pogled knežev: on se, dakle, stideo nas obojice, i mene je izravnao sa Stebeljkovom. Ova misao me je dovela do besnila; ja se tada još više raširih na divanu, i uzeh da prelistavam knjigu, praveći se da me se oni ništa ne tiču. Stebeljkov je, naprotiv, iskolačio oči, nagnuo se napred, i počeo da sluša njihov razgovor, verovatno smatrajući da je to učtivo i ljubazno. Posetilac je dva-tri puta pogledao na Stebeljkova; uostalom i na mene.
   Počeli su da govore o familijarnim novostima; ovaj gospodin je nekada poznavao kneževu majku koja je bila iz jedne čuvene familije. Koliko sam mogao da zaključim, posetilac je, bez obzira na ljubaznost i prividnu prostodušnost tona, bio vrlo ohol, i toliko je sebe cenio da je smatrao da svakom čini veliku čast svojom posetom. Da je knez bio sâm, to jest bez nas, uveren sam da bi bio dostojanstveniji u ponašanju i okretniji; a ovako, u njegovom osmejku, možda odveć ljubaznom, bila je neka nesigurnost, i bio je nekako čudno rasejan.
   Nisu posedeli ni pet minuta još, kad se najednom prijavi nov posetilac, i, kao naročito, opet neprijatan. Ovoga sam poznavao dobro i slušao sam o njemu mnogo, iako on mene nikako nije poznavao. To je bio još vrlo mlad čovek, kome je, uostalom, već bilo dvadeset tri godine, odlično odeven, iz dobre familije, i lep, samo je, na žalost, pripadao rđavom društvu. Godinu dana ranije još je služio u jednom od najotmenijih konjičkih gardijskih pukova, ali je morao da sâm podnese ostavku, i ceo svet je znao zašto. Njegova familija objavila je čak u novinama da ne odgovara za njegove dugove, ali je on produžio i do danas svoje terevenke, pozajmljujući novac po deset procenata mesečno, strašno se kockajući po kockarskim društvima i trošeći na jednu poznatu Francuskinju. Pre nedelju dana imao je sreće, te je na kocki dobio dvanaest hiljada rubalja, i sad je likovao. On i knez bili su dobri prijatelji: često su se zajedno kockali; ali knez je zadrhtao kad ga je spazio, to sam primetio s moga mesta: ovaj mladić ponašao se svuda kao da je u svojoj kući, govorio je ne zbunjujući se ničim, glasno i veselo o svemu što mu je padalo na um, i, naravno, nije mu ni moglo pasti na pamet da naš domaćin tako dršće pred svojim važnim posetiocem zbog svoga društva. Čim je ušao, prekinuo je sav razgovor, i odmah počeo da priča o jučerašnjoj kocki, još pre nego što je i seo.
   — I vi ste, čini mi se, bili, — obrati se on posle treće rečenice onome važnome posetiocu, za koga je očevidno pomislio da je neko iz njegovoga društva, ali kad ga je bolje pogledao, odmah je uzviknuo:
—  Ah, izvinite, a ja sam mislio da ste i vi juče bili s nama!
   —  Aleksije Vladimirović Darzan, H ipolit Aleksandrović Naščokin,—požuri se knez da ih međusobno upozna; ovoga mladića mogao je ipak predstaviti: bio je iz dobre i poznate familije; ali nas nije hteo da predstavlja, i mi produžismo da sedimo svak u svome uglu. ja nisam nikako hteo ni da osvrnem glave na njih, a Stebeljkov, kad je video ovoga mladića, počeo je da se radosno klibi, i očevidno je pretio da će se umešati u razgovor. Sve to počelo me je, najzad, zabavljati.
—  Prošle godine sam vas često viđao kod grofice Verigine, — reče Darzan.
—  Sećam vas se, ali vi ste tada bili, čini mi se, oficir, — ljubazno odgovori Naščokin.
   —  Jeste, bio sam oficir, ali sam dao ostavku... Ah, Stebeljkov, zar je i on ovde? Otkuda on ovde? Evo vidite, nisam više oficir blagodareći baš ovakvoj gospodi, — pokaza on pravo na Stebeljkova i zakikota. Radosno se zasmeja i Stebeljkov, verovatno zato što je to smatrao za ljubaznost. Knez je pocrveneo i brzo se s nekim pitanjem obratio Naščokinu, a Darzan, prišavši Stebeljkovu, poče s njim da govori nešto vrlo živo, ali poluglasno.
   —Vi ste, čini mi se, vrlo dobro poznavali u inostranstvu Katarinu Nikolajevnu Ahmakovu? — zapita posetilac kneza.
—  Dakako, poznavao sam je...
—  Čini mi se da ćemo ovde uskoro imati jednu novost. Kažu da će se ona udati za barona Bjoringa.
—  To je istina! — doviknu Darzan.
   —  Znate li to tačno? — zapita knez Naščokina, očevidno uzbuđen, i s naročitim naglašavanjem izgovarajući svoje pitanje.
—  Tako sam čuo; i o tome se, izgleda, već svuda govori; tačno, naravno, ne znam.
   —  Tačno je! — priđe im Darzan: —juče mi je rekao Dubasov; on uvek zna prvi takve novosti. Pa i knez bi trebalo da zna...
Naščokin je sačekao Darzana da dovrši, pa se opet obratio knezu:
—  U poslednje vreme ona se retko pojavljivala u društvu.
—  Poslednjega meseca bio joj je otac bolestan, — nekako suvo odgovori knez.
—  Izgleda da je imala avantura!—lupnu najednom Darzan.
Ja digoh glavu i uspravih se:
   —  Imam zadovoljstvo da lično poznajem Katarinu Nikolajevnu, i smatram za dužnost da izjavim da su svi skandalozni glasovi o njoj samo laž i kleveta... i izmišljeni od onih... koji su joj se udvarali, a nisu uspeli.
   Kad sam se ovako glupo izgovorio, ja ućutah, neprestano ih gledajući rasplamteloga lica i uspravljen. Svi se obrnuše meni, ali najedanput zakikota Stebeljkov; razvukao je usta takođe i Darzan, koji je u prvi mah bio poražen.
—  Arkadije Makarović Dolgoruki, — pokaza na mene rukom knez, Darzanu.
   —  Ah, verujte mi, kneže, — obrati mi se Darzan otvoreno i dobrodušno: — to nije od mene; ako je bilo takvih glasova, ja ih nisam širio.
   —  O, ja i ne govorim za vas! — brzo mu odgovorih ja, ali se Stebeljkov već strašno smejao, i to zato, kako se docnije objasnilo, što me je Darzan nazvao knezom. Moje prokleto prezime i ovde mi je načinilo pakost. I sada još crvenim na pomisao da tada, od stida naravno, nisam smeo da objasnim tu glupost i da izjavim da se zovem — prosto Dolgoruki. To mi se desilo prvi put u životu. Darzan je gledao u nedoumici mene i Stebeljkova koji se smejao.
   —  Ah, jeste! A kad sam to lepuškastu devojku maločas sreo kod vas na stepenicama, vitku i plavu? — zapita on najedanput kneza.
—  Zaista, ne znam kakvu,—odgovori on brzo, pocrvenevši.
—  A ko bi drugi znao? — nasmeja se Darzan.
—  Uostalom, to... to bi mogla biti... — zamuca knez.
   —  To je... sigurno bila njegova sestrica, L izaveta Makarovna! — pokaza najednom na mene Stebeljkov. — I ja sam je maločas video...
   —Ah, odista!—prihvati knez, ali sada sa vrlo ozbiljnim i strogim izgledom lica: — to će biti da je L izaveta Makarovna, dobra poznanica Ane Fjodorovne Stolbjejeve kod koje ja stanujem. Mora biti da je danas bila u poseti kod Darje Onisimovne, takođe bliske poznanice Ane Fjodorovne, na kojoj je ona po odlasku ostavila svoju kuću...
   Tako je i bilo. Ta Darja Onisimovna bila je majka jadne Olje, o kojoj sam već pričao, i kojoj je Tatjana Pavlovna našla sklonište kod Stolbjejeve. ja sam vrlo dobro znao da je L iza ranije posećivala Stolbjejevu i da je no koji put docnije posećivala i sirotu Darju Onisimovnu koju smo svi vrlo zavoleli; ali tada, najedanput, posle one uostalom vrlo ozbiljne izjave kneževe, a naročito posle glupoga ispada Stebeljkovljevog, a možda i zbog toga što mi je malo pre rečeno da sam knez, ja najedanput posle svega toga pocrveneh. Srećom, u istom trenutku ustade Naščokin, koji je hteo da ode; on dade ruku i Darzanu. U trenutku kad sam ostao sam sa Stebeljkovom, — Darzan je stojao leđima okrenut prema nama — Stebeljkov mi stade glavom pokazivati na Darzana; ja pokazah Stebeljkovu pesnicu.
   Jedan minut docnije otišao je i Darzan, pošto se dogovorio s knezom da se neizostavno nađu sutra na ugovorenom mestu — u jednoj kockarnici, razume se. Pri izlasku doviknuo je nešto Stebeljkovu i malo se poklonio i meni. Čim je Darzan izišao, Stebeljkov skoči s mesta i stade nasred sobe, digav prst u vis:
   —  Ovaj gospodičić napravio je prošle nedelje ovu stvar: izdao je menicu na kojoj je falsifikovao potpis Averjanovljev. Ta menica u tom obliku postoji, samo još nije isplaćena! To je krivično delo. Osam hiljada.
—  I sigurno je ta menica u vas? — pogledam ga besno.
   —  Ja imam banku, ja imam Mont de piété,[29] a ne menicu. Jeste li kad čuli šta je Mont de piété u Parizu? H leb i dobročinstvo za siromahe; ja imam Mont de piété...
Knez ga prekide surovo i ljutito:
—  Šta ćete tu? Što ste ostali?
—  A, — brzo je žmirkao očima Stebeljkov: — a ono? Zar ne može ono?
—  Ne, ne, ne, ono ne može, — viknu i udari nogom knez: — rekao sam vam!
—  E, kad je tako... onda neka bude tako. Samo to nije tako.
   On se najedared okrenu, i pognute glave i leđa pođe brzo iz sobe. Kad je već bio na vratima, doviknu mu knez:
—  Da znate, gospodine, da vas se nimalo ne plašim!
   Bio je vrlo razdražen, hteo je da sedne, ali kad pogleda u mene, nije seo. Njegov pogled kao da je i meni govorio: „A i ti, zar si još ovde?“ —  ja, kneže... — počeh ja.
—  Arkadije Makaroviću, sad odista nemam vremena, moram odmah da izađem.
   —  Samo jedan minut, kneže, za mene je stvar vrlo važna; i, pre svega, uzmite natrag vaših trista rubalja.
—  Šta to sad znači?
Šetao je po sobi, ali sad je stao.
   —  To znači da posle svega što je bilo... i posle onoga što ste govorili o Versilovu da je bez časti, i, najzad, vaš ton za sve ostalo vreme. Jednom reči, nikako ne mogu da ih primim.
—  Ali ste ih ipak primali celoga meseca.
On najedanput sede na stolicu. ja sam stajao kod stola i jednom rukom prelistavao knjigu Bjeljinskog,
a u drugoj ruci sam držao šešir.
   —  Imao sam drukčija osećanja, kneže... I, najzad, nikad nije trebalo da dopustim da dođe do ove sume... Ali ta kocka... Jednom reči, ne mogu!
—  Danas se niste ničim istakli, i zato ste ljuti; molim vas da tu knjigu ostavite na miru!
   —  Šta to znači: „niste se istakli“? I, najzad, pred vašim posetiocima gotovo ste me izjednačili sa Stebeljkovom.
   —  Ah, to je dakle objašnjenje! — jetko se nasmeja on. — Zatim ste se još i zbunili što vas je Darzan nazvao knezom.
On se pakosno nasmeja. ja planuh.
—  Ne razumem vas... vaše kneževstvo ne bih primio ni na poklon.
—  Poznajem vaš karakter. Kako ste smešno viknuli da zaštitite Ahmakovu... Ostavite tu knjigu!
—  Šta to znači? — viknuh i ja.
—  O-sta-vi-te knjigu! — riknu on najedanput, besno skočiv sa fotelje, kao gotov da skoči na mene.
   —  Ovo prelazi svaku granicu, — reknem ja i brzo izađem iz sobe. Ali još nisam došao ni do kraja sobe, kad me on sa vrata svoga kabineta pozva:
—  Arkadije Makaroviću, vratite se! Vra-ti-te se! Vrati-te se odmah!
   Nisam ga slušao, nego sam išao dalje. On brzim koracima dođe do mene, uhvati me za ruku i odvuče natrag u kabinet. Nisam se protivio.
   —  Uzmite! — govorio je bled od uzbuđenja, pružajući mi trista rubalja koje sam bio bacio. — Uzmite neizostavno... inače ćemo... neizostavno!
—  Kneže, kako mogu da uzmem?
—  Eto, zamoliću vas da mi oprostite, hoćete li? Eto, oprostite mi!.„ —  Kneže, uvek sam vas voleo, i ako me i vi...
—  I ja vas volim; uzmite...
Ja uzeh. Usne su mu drhtale.
   —  Razumem, kneže, da vas je naljutila ona bitanga... ali, kneže, uzeću samo ako se poljubimo, kao ranije kad bi se sporečkali.
Govoreći to, i ja sam drhtao.
—  Kakva nežnost! — promrmlja knez i nasmeši se zbunjeno, ali se naže i poljubi me. Zgranuo sam se:
u trenutku kad me je poljubio, na licu sam mu pročitao pravu odvratnost.
—  Da li vam je bar doneo novac?...
—  Eh, svejedno.
—  Pitam zbog vas...
—  Doneo je, doneo je.
—  Kneže, bili smo prijatelji... i, najzad, Versilov...
—  Da, da; dobro!
—  I najzad, pravo da kažem, ne znam odista, ovih trista...
Držao sam ih u rukama.
—  Uzmite ih, uz-mi-te! — nasmeši se on opet, ali u njegovom osmehu bilo je nečeg rđavog.
Uzeo sam ih.
GLAVA TREĆA
I
 
   Uzeo sam ih zbog toga što sam voleo njega. Ko neće da mi veruje, odgovaram mu da sam, toga trenutka bar, kad sam od njega uzeo ovaj novac, bio tvrdo uveren da, samo ako zaželim, mogu naći novaca i suviše i iz drugoga izvora. Prema tome sam, dakle, uzeo od njega novac ne iz krajnje nužde, nego iz delikatnosti, samo zato da njega ne bih uvredio. Avaj, tada sam tako mislio! Ali sam se ipak osećao neprijatno kad sam izlazio od njega: video sam njegovu neobičnu promenu prema meni toga jutra; takav ton nikada dotle nije upotrebljavao; a protiv Versilova, to je bio pravi bunt. Stebeljkov ga je, istina, nečim vrlo naljutio, ali je on počeo još pre Stebeljkova. Ponavljam još jedanput: promena prema meni mogla se primetiti i svih poslednjih dana, ali ne tolika, ne do toga stepena, — i to je glavno.
   Mogla je na njega uticati i glupa vest o onom krilnom ađutantu baronu Bjoringu... I mene je ona uzbudila, ali... Stvar je u tome što mi je tada nešto sasvim drugo sijalo pred očima, te sam tako mnogo što propuštao da mi lakomisleno izmakne ispred očiju: prosto sam se trudio da propustim, terao sam od sebe sve što je mračno, i obrtao se jedino onome što sija...
   Još nije bio jedan sat posle podne. Od kneza sam se s mojim Matvejom odvezao pravo — da li ćete verovati kome? — Stebeljkovu! On me je malopre iznenadio ne toliko svojim dolaskom knezu (pošto mu je obećao da će doneti novac), koliko time što je, kako mu je to bila glupa navika, namigivao na mene, ali u vezi druge teme, a ne one koju sam ja očekivao. Sinoć još dobio sam od njega gradskom poštom pisamce koje je za mene bilo prilično zagonetno, a u kome me je vrlo molio da ga posetim baš danas, oko dva sata posle podne, jer je „u stanju da mi saopšti neke za mene neočekivane stvari“. A eto o tome pismu malopre kod kneza nije ni pomenuo. Kakve su mogle postojati tajne između Stebeljkova i mene? Takva ideja je bila čak smešna; ali s obzirom na sve što se desilo, ja sam sada, odlazeći njemu, bio malo uzbuđen. Istina, ja sam mu se jedanput, pre dve nedelje, obraćao za novac, i on mi ga je dao, ali smo se tada razišli, i ja ne htedoh uzeti novac; on je nešto nejasno promrmljao po svom običaju, i meni se učinilo da želi da mi nešto predloži, neke naročite uslove; a kako sam ga ja tretirao s velike visine kad god sam ga sretao kod kneza, to sam gordo odbacio svaku misao na naročite uslove, i izišao bez obzira na to što je on potrčao za mnom do vrata; novac sam tada uzeo od kneza.
   Stebeljkov je živeo u potpuno odvojenom stanu, i živeo je udobno: imao je baš divne četiri sobe, lep nameštaj, mušku i žensku poslugu, i jednu domaćicu, uostalom prilično staru. Ušao sam ljutit.
—  Čujte, prijatelju, — počeo sam još s vrata, — prvo, šta znači ovo pismo? Ne dopuštam prepisku između mene i vas. I zašto mi niste malopre kod kneza rekli to što želite: tamo sam vam bio na raspoloženju?
—  A vi što ste takođe ćutali, i niste pitali? — razvuče on usta, zadovoljan sâm sobom.
—  Zato što niste potrebni vi meni, nego ja vama — viknuh ja, najedared se razljutivši.
   —  A što ste mi onda došli kad je tako! — gotovo što nije skakao od zadovoljstva. ja se odmah okrenuh, i htedoh da iziđem, ali on me uhvati za rame.
—  Nemojte, nemojte, šalio sam se. Vrlo je važna stvar; videćete sami.
   Sedoh. Priznajem da me je stvar zainteresovala. Seli smo za jedan velik pisaći sto, jedan prema drugom. On se lukavo nasmeši i diže prst u vis.
   —  Molim vas, samo bez vaših lukavstava i bez igre vaših prstiju, i, što je najvažnije, — bez svih alegorija, nego pravo na stvar, inače ću odmah da odem! — viknuh ja opet u ljutini.
   —  Vi... vi ste gordi! — reče on s nekim glupim prekorevanjem, nagnuvši se prema meni u fotelji i digavši sve bore na čelu.
—  Tako i treba s vama!
—  Vi... vi ste danas uzeli od kneza para, trista rubalja; ja imam novaca. Moj novac je bolji.
—  Otkuda vi znate da sam uzeo? — užasno se iznenadih ja, — da vam nije to on sam rekao?
   —  On mi je rekao; ne uznemirujte se, rekao mi je onako, uzgred, slučajno uz reč, uz jednu samo reč, ne naročito. On mi je rekao. A mogli ste da ne uzmete od njega. je li tako ili nije?
—Ali vi, čuo sam, derete kožu čoveku vašim procentima.
   —  Ja imam Mont de piété, i ne derem nikome kožu. ja samo pomažem prijateljima, drugim ljudima ne dajem. Za druge je Mont de piété.
Ovaj Mont de piété bio je običan založni zavod, na tuđe ime, u drugom stanu, koji je cvetao.
—  A prijateljima dajem velike sume.
—  Šta, zar je i knez takav vaš prijatelj?
—  Pri-ja-telj; ali... on priča gluposti. A ne bi smeo da priča gluposti.
—  Zar je on toliko u vašim rukama? je li mnogo dužan?
—  Mnogo... mnogo je dužan.
—  Vratiće vam; ima nasleđe...
   —  To nije njegovo nasleđe; dužan je novac, i još druge stvari je dužan. Nasleđe je malo. Vama ću dati bez procenta.
—  Opet kao „prijatelju“? Čime sam to zaslužio? — nasmejah se ja.
—  Zaslužićete. — On se opet nagnuo prema meni celim telom i digao prst.
—  Stebeljkove! Bez dizanja prstiju, inače idem.
—  Slušajte... on bi mogao da se oženi Anom Andrejevnom! — i pakleno zažmiri na levo oko.
   —  Čujte, Stebeljkove, naš razgovor postaje toliko skandalozan... Kako smete da pomenete ime Ane Andrejevne!
—  Ne ljutite se.
   —  Slušam vas, s mukom se uzdržavajući, zato što vidim da se ovde sprema neka spletka, pa bih hteo da znam... Ali, Stebeljkove, može da me napusti strpljenje!
   —  Ne ljutite se, ne gordite se! Imajte malo strpljenja i saslušajte; a posle se opet gordite. Za Anu Andrejevnu znate? Za to da knez može da se oženi... i to znate?
   —  O tome sam, naravno, slušao, i znam sve; ali nikad nisam o tome govorio s knezom. Znam samo da se ta misao začela u glavi staroga kneza Sokoljskog koji je i sada bolestan; ali ja nikada nisam ništa govorio, i u svemu
tome nisam uzimao nikakva učešća. To vam kažem jedino radi objašnjenja, a sad mi dopustite da vas zapitam, prvo: zbog čega ste sa mnom otpočeli taj razgovor? A drugo, zar knez sa vama govori o takvim stvarima?
   —  On sa mnom ne govori; on neće sa mnom da govori, ali ja govorim s njim, a on samo neće da me sluša. Jutros je vikao na mene.
—  Dobro je i uradio.
   —  Stari knez Sokoljski daće velik miraz uz Anu Andrejevnu; ona mu se dopala. Kad se oženi, mladi knez Sokoljski će mi vratiti sve pare. Vratiće mi i nenovčani dug. Sigurno će mi vratiti. A sad nema čime da vrati.
—  A ja, zašto sam ja tu potreban?
   —  Prelazimo na glavnu stvar: vi se sa njim poznajete; vi se sa svima tamo poznajete. U stanju ste sve da saznate.
—  Ah, do đavola... šta da saznam?
—  Da li hoće knez, da li hoće Ana Andrejevna, da li hoće stari knez. Treba tačno da saznate.
—  I vi smete da mi predlažete da budem vaš špijun, i to — za pare! — skočih ja u ljutini.
   —  Ne gordite se, ne gordite se. Još samo malo strpljenja, svega pet minuta. — Opet me natera da sednem. Očevidno se nije bojao mojih gestova i uzvika; ali ja se reših da ga saslušam do kraja.
   —  Potrebno mi je da saznam brzo, brzo da saznam, jer... jer će, možda, uskoro biti i dockan. Videli ste kako je jutros progutao pilulu kada je onaj oficir rekao za barona i Ahmakovu?
Odista sam se unižavao što sam ga i dalje slušao, ali me je radoznalost neodoljivo vukla.
   —  Čujte vi... vi pustahijo! — rekoh mu ja odlučno. — Što ovde sedim i vas slušam i dopuštam da govorite o tim ličnostima... i čak vam i odgovaram, to nije zbog toga što vam dopuštam to po pravu. Prosto vidim neko nevaljalstvo... I, prvo, kakve nade može da ima knez u pogledu Katarine Ivanovne?
—  Nema nikakve, ali se ljuti.
—  To nije istina.
   —  L juti se. Ahmakova je sada koliko proigrana. On je tu izgubio parolu. Ostaje mu jedino Ana Andrejevna. Daću vam dve hiljade rubalja... bez procenta i bez menice.
   Pošto je to izgovorio, on se naglo i važno zaturi u fotelji i izbulji na mene oči. I ja sam ga gledao pravo u oči.
   —  Vi se odevate u Velikoj Milionskoj ulici; za to su potrebne pare, potrebne su pare; moje su pare bolje od njegovih. Daću vam više od dve hiljade...
—  Ali za šta? Za šta, da vas nosi đavo?
Udarih nogom. On se nagnu prema meni i reče mi energično:
—  Za to da ne kvarite.
—  Ali ja se i bez toga ne mešam u to, — viknuh ja.
—  Znam da ćutite; to je dobro.
   —  Nije mi potrebno vaše odobrenje. ja to vrlo želim i sâm sa svoje strane, ali smatram da to nije moja stvar, i da mi i ne priliči.
—  Eto vidite, eto vidite, ne priliči! — diže on prst.
—  Šta, eto vidite?
   —  Ne priliči... H e! — i najedared se zasmeja. — Razumem, razumem da vam ne priliči, ali... nećete kvariti? — namignu on; a u tom namigivanju bilo je nešto toliko drsko, čak podrugljivo, nisko! Kao daje u meni pretpostavljao neku niskost, i na tu niskostje računao... To je bilo jasno, ali nikako nisam mogao da shvatim u čemu je stvar.
—  I Ana Andrejevna vam je sestra, — reče on najzad sugestivno.
—  O tome ne smete govoriti. I uopšte o Ani Andrejevnoj ne smete govoriti.
   —  Ne gordite se, samo još jedan mali minut! Slušajte: on će dobiti novac i obezbediće sve, — reče važnim glasom Stebeljkov, — sve, sve, vi me pratite?
—  I vi mislite da ću ja od njega da primim novac?
—  sad ga već uzimate.
—  Uzimam svoj novac.
—  Kakav svoj novac?
—  To je novac Versilovljev: on duguje Versilovu dvadeset hiljada rubalja.
—  To je Versilovu, a ne vama.
—  Versilovje moj otac.
—  Ne, vi ste Dolgoruki, a ne Versilov.
   —  To je isto! — Odista, tada sam bio u stanju da tako mislim! Znao sam da to nije isto, nisam bio toliko glup, ali sam opet iz „delikatnosti“ tada tako mislio.
—  Dosta! — viknuh. — Baš ništa više ne razumem. I kako ste smeli da me zovete za takve gluposti?
   —  Zar zaista ne razumete? Vi se pretvarate, ili? — sporo reče Stebeljkov, i unese mi se u lice s radoznalim i nekako nepoverljivim osmejkom.
—  Boga mi, ne razumem!
—  Ja kažem: on će obezbediti sve, sve, samo nemojte kvariti, i nemojte ga odvraćati...
   —  Vi mora da ste pomerili pameću. Šta ste okupili s tim „svi“? Da li mislite na to da će on obezbediti Versilova, šta li?
   —  Niste vi jedini tu, ni Versilov... ima tu i drugih. A Ana Andrejevna vam je isto tako sestra kao i L izaveta Makarovna!
   Pogledao sam ga s razrogačenim očima. Najednom senu u njegovom ružnom pogledu nešto kao sažaljenje:
   —  Ako ne razumete, tim bolje! To je dobro, vrlo dobro, što ne razumete. To je pohvalno... ako odista ne razumete.
Uhvatio me je bes.
—  Od-la-zi-te mi s vašim glupostima, jeste li poludeli! — viknuh i uzeh šešir.
—  To nisu gluposti! Pristajete li? Da znate, opet ćete doći.
—  Neću, — odgovorih odsečno na pragu.
   —  Doći ćete, i tada... tada ćemo drukčije razgovarati. Tada će biti glavni razgovor. Dve hiljade rubalja, zapamtite!
II
 
   Stebeljkov je na mene učinio tako prljav i zbunjen utisak, da sam se, kad sam izišao, trudio da o njemu i ne mislim, i samo sam opljunuo. Pomisao da je knez mogao govoriti s njim o meni i o novcu, bola me je kao igla. „Danas ću dobiti na kocki i vratiću“, mislio sam odlučno.
   Koliko god da je bio glup i zbunjen na jeziku ovaj Stebeljkov, ipak sam u njemu video izrazitog nevaljalca u celom njegovom blesku, i, što je glavno, odmah sam pogodio da se tu plete nekakva intriga. Samo tada nisam imao vremena da ulazim ni u kakve intrige, i to je bio glavni uzrok mome slepilu! Uznemireno sam pogledao na sat, ali još nije bilo dva; bilo je, dakle, vremena za još jednu posetu, inače bih propao do tri sata od uzbuđenja. Odvezao sam se Ani Andrejevnoj Versilovoj, mojoj sestri. S njom sam se već davno sprijateljio kod moga staroga kneza, i to u vreme njegovog bolovanja. Misao da ga već tri-četiri dana nisam video, mučila je moju savest; ali me je baš Ana Andrejevna kod njega zamenila, knez ju je vrlo zavoleo i preda mnom ju je nazvao čak svojim anđelom hraniteljem. Povodom ovoga da zabeležim ovde: misao, da se Ana Andrejevna uda za kneza Sergija Petrovića, odista se rodila u glavi moga starca, i on mi ju je već više puta saopštio, naravno kao tajnu. Ispričao sam to Versilovu, pošto sam i ranije primetio da se od svih dnevnih pitanja, prema kojima je bio toliko ravnodušan, Versilov još uvek nekako naročito interesovao kad sam mu ma šta pričao o mojim susretima s Anom Andrejevnom. Versilov mi tada promrmlja da je Ana Andrejevna i sama dovoljno pametna da se nađe u tako delikatnoj stvari i bez tuđih saveta. Razume se, Stebeljkov je govorio istinu da bi joj starac dao miraz, ali kako je on smeo da računa s tim? Jutros mu je mladi knez doviknuo da ga se nimalo ne boji: da li mu je, odista, Stebeljkov govorio u kabinetu o Ani Andrejevnoj? Zamišljam koliko bih se ja naljutio na njegovom mestu.
   Ani Andrejevnoj dolazio sam u poslednje vreme baš dosta često u posetu. Ali se tu stalno događala jedna čudna stvar: ona mi je uvek samo naznačivala vreme kad da dođem, i sigurno me je čekala, ali čim bih ja ušao, ona se uvek napravila kao da sam ušao neočekivano i iznenada; ovu njenu crtu sam zapazio, ali sam joj ipak postao privržen. Ona je živela kod Fanariotovih, kod svoje babe, naravno kao njena pitomica (Versilov nije davao ništa za njeno izdržavanje), — ali nije ni najmanje igrala onu ulogu koja se obično pripisuje pitomicama u kućama otmenih dama, kao što je kod Puškina, na primer, u „Pikovoj dami“, pitomica stare grofice. Ana Andrejevna je sama bila kao grofica. Stanovala je u toj kući potpuno odvojeno, to jest iako na istom spratu i u istom stanu sa Fanariotovima, ali u odvojenim dvema sobama, tako da ja, na primer, kad sam ulazio i izlazio, nijedanput nisam sreo nikoga od Fanariotovih. Imala je pravo da prima koga je htela i da upotrebljava celo svoje vreme onako kako joj je bilo prijatno. Istina, bila joj je već dvadeset i treća godina. U društvo poslednje godine gotovo je prestala da zalazi, iako Fanariotova nije cicijašila na izdatcima svoje unuke, koju je, koliko sam slušao, vrlo volela. Naprotiv, meni se baš to dopadalo kod Ane Andrejevne što sam je uvek zaticao u vrlo skromnim haljinama, uvek nečim zaposlenu, s knjigom ili ručnim radom. Njena spoljašnost imala je nečega manastirskog, gotovo monaškog, i to mi se dopadalo. Nije bila razgovorna, ali je uvek govorila smišljeno, i užasno je umela da sluša, što ja nikada nisam umeo. Kad bih joj rekao da me ipak vrlo podseća na Versilova iako nema s njim nijedne zajedničke crte, ona bi uvek malo porumenela. Porumenela bi često i uvek naglo, ali uvek samo vrlo malo, i ja sam vrlo zavoleo na njenom licu tu osobinu. U njenom prisustvu nisam nikada nazvao Versilova po njegovim prezimenu, nego sam ga nazivao samo „Andreja Petrović“, i to je došlo nekako samo po sebi. Čak mi je jako palo u oči da su se Fanariotovi uopšte, izgledalo je, nekako stideli Versilova: to sam, uostalom, zaključio jedino po Ani Andrejevnoj, te stoga ne znam da li se tu može upotrebiti reč „stideli se“; nešto slično ipak je bilo. Razgovarao sam s njom i o knezu Sergiju Petroviću, i ona me je pažljivo slušala, i, čini mi se, interesovala se za moja saopštenja; ali je nekako uvek ispadalo kao da sam joj ja sam činio ta saopštenja, a ne da me je ona ispitivala. O mogućnosti braka između njih nisam nikada smeo s njom da progovorim, iako sam često želeo, zato što se i meni taj plan delimično dopadao. Ali u njenoj sobi o vrlo mnogim stvarima nisam smeo da govorim, pa sam se ipak retko prijatno osećao u toj sobi. Takođe sam mnogo voleo što je vrlo obrazovana i što je mnogo čitala, i čak naučne knjige; pročitala je mnogo više nego ja. Prvi put me je ona sama pozvala sebi. I tada sam još shvatio da je ona, možda, računala da od mene po nešto sazna. O, u to doba su mnogi mogli od mene da saznadu vrlo mnogo! „Ali šta mari, mislio sam, valjda me ne zove samo zbog toga“; jednom reči, još sam se radovao što sam mogao da joj budem koristan i„. i kad sam sedeo s njom, uvek mi se činilo da to moja sestra sedi pored mene, mada, naravno, o našem srodstvu još nijedanput nisam s njom razgovarao — nijednom reči, nijednom aluzijom čak nisam joj to pomenuo, kao da uopšte nije ni postojalo. Dok sam sedeo kod nje, činilo mi se da se ne može ni pomisliti da o tome govorimo, i, pravo da kažem, gledajući je, dolazila mi je neki put glupa misao u glavu da ona, možda, uopšte i ne zna da smo u srodstvu, — tako se ponašala prema meni.

III
 
   Kad sam ušao, iznenadio sam se što sam kod nje zatekao L izu. Bio sam gotovo poražen. Vrlo dobro mi je bilo poznato da su se one i ranije videle; to se desilo kod „odojčeta“. O toj fantaziji gorde i stidljive Ane Andrejevne: da vidi to odojče, i o susretu onde sa L izom, možda ću docnije pričati ako bude umesno; ali ipak nisam nikako očekivao da će Ana Andrejevna ikad L izu pozvati sebi. To me je prijatno iznenadilo. Ne pokazujući to, naravno, i pošto sam se pozdravio sa Anom Andrejevnom i toplo stisnuo ruku L izi, ja sedoh pored nje. Njih dve zanimale su se važnim poslom: na stolu i na kolenima njihovim ležala je skupocena haljina Ane Andrejevne koju je nosila kad je izlazila; i koja je već bila stara, to znači tri puta obučena, a koju je želela da nekako prekroji. L iza je bila velik „majstor“ za te stvari i imala je ukusa, i tako se sastao ovaj svečani savet „mudrih žena“. Setio sam se Versilova i nasmejah se; a i ja ceo bio sam u svetlom duševnom raspoloženju.
   —  Vi ste danas vrlo veseli, i to je vrlo prijatno, — progovori Ana Andrejevna, važno i razgovetno izgovarajući reči. Njen glas je bio debeo i zvučan kontraalt, ali je uvek izgovarala reči mirno i tiho, uvek malo spustivši svoje duge trepavice, i s jednim jedva primetnim osmejkom na svom bledom licu. — L iza zna kako sam neprijatan kad nisam veseo, — odgovorih ja veselo.
   —  Možda i Ana Andrejevna za to zna, — bocnu me nestašna L iza. Draga moja L iza! Da sam samo znao šta se tada događalo u njenoj duši!
   —  Šta radite sad? — zapita me Ana Andrejevna. (Primećujem da me je sama pozvala da je danas posetim).
   —  sad evo ovde sedim i pitam se: zašto mi je uvek prijatnije da vas zateknem s knjigom nego za ručnim radom? Ne, istina, ručni rad vam ne stoji dobro. U tome se slažem s Andrejom Petrovićem.
—  Još se nikako niste rešili da stupite na universitet?
   —  Odveć sam vam blagodaran što ne zaboravljate naše razgovore: to znači da o meni neki put mislite, ali... što se tiče universiteta, još se nisam ni na šta odlučio, a sem toga imam svoje naročite namere.
—  To jest, on ima svoju tajnu, — primeti L iza.
   —  Šalu na stranu, L izo. Jedan pametan čovek rekao mi je ovih dana da smo u celom ovom naprednom pokretu našem za poslednjih dvadeset godina pre svega dokazali da smo grozno neobrazovani. Tu je, naravno, mislio i na naše universitetlije.
—  To je sigurno rekao tata; ti užasno često ponavljaš njegove misli, — reče L iza.
—  L izo, ti kao da mi ne dopuštaš da imam svoju pamet.
   —  U naše vreme je korisno saslušati reči pametnih ljudi i zapamtiti ih, — uze me malo u odbranu Ana Andrejevna.
   —  Tako je, Ana Andrejevna, — prihvatih ja sa žarom. — Ko ne misli o sadašnjem položaju Rusije, taj nije građanin!
   Ja posmatram Rusiju možda sa osobitog gledišta: preživeli smo tatarsku najezdu, zatim dvovekovno ropstvo, i to, naravno, zato što nam je i jedno i drugo bilo po volji. sad je data sloboda i treba podneti slobodu: da li ćemo umeti? Da li će nam biti po volji sloboda? U tome je pitanje.
   L iza baci brz pogled na Anu Andrejevnu, a ova je odmah spustila oči i uzela da nešto traži oko sebe; video sam da se L iza sva napela, ali se najednom neočekivano susretoše naši pogledi, i ona prsnu u smej; ja planuh:
—  L izo, tebe čovek baš ne može da razume!
—  Oprosti mi! — reče ona prestavši da se smeje i gotovo tužno. — Bog zna šta mi je danas...
I kao da su joj suze zadrhtale u glasu. Bilo me je užasno stid; uzeo sam joj ruku i poljubih je toplo.
—  Vi ste vrlo dobri, — meko mi reče Ana Andrejevna kad je videla da sam poljubio ruku L izi.
   —  To mi je najmilije od svega, L izo, što sam te danas video da se smeješ, — rekoh ja. — Verujete li, Ana Andrejevna: u poslednje vreme, kad god sam je sreo, gledala me je nekako čudno, i u pogledu kao da je bilo pitanje: „da nisi nešto saznao? je li sve’ dobro?“ Odista, nešto slično je kod nje.
   Ana Andrejevna podiže polako oči i pogleda je oštro, a L iza obori glavu. Video sam, uostalom, vrlo dobro da su se one više i bliže poznavale nego što sam mogao da pretpostavim kad sam malopre ušao; misao na to bila mi je prijatna.
   —  Rekoste maločas da sam dobar; ne biste verovali kako se kod vas menjam na bolje, i kako mi je prijatno kod vas, Ana Andrejevna, — rekoh ja sa osećajem.
—  I meni je vrlo milo što mi baš sad tako govorite, — odgovori mi ona značajno.
   Moram da kažem da ona nije nikad sa mnom razgovarala o mom neurednom životu i o glibu u koji sam se uvalio, iako joj je, to sam znao, ne samo sve bilo poznato, nego je o tome i ispod ruke propitivala. Tako da je ovo sad bila prva aluzija u tom pravcu, i — samo me je još više zadobila.
—  Šta radi naš bolesnik? — zapitah ja.
   —  O, mnogo mu je bolje: hoda, a juče i danas se izvezao u šetnju. A zar vi danas niste odlazili kod njega? On vas željno očekuje.
—  Kriv sam, ali sad ga vi posećujete i potpuno me zamenjujete; izneverio me je i zamenio me je vama. Ona načini ozbiljno lice, pošto je, vrlo verovatno, moja šala bila trivialna.
   —  Bio sam malopre kod kneza Sergija Petrovića, — promrmljah ja, — i... Zbilja, L izo, jesi li ti bila malopre kod Darje Onisimovne?
   —  Jeste, bila sam, — nekako kratko odgovori ona, ne podižući glavu. — A ti, čini mi se, svaki dan ideš kod bolesnoga kneza? — zapita ona najedanput, da bi, valjda, ma šta rekla.
   —  Jeste, ja mu idem svaki dan, ali mu samo ne stignem, — odgovorih ja šaljivo. — Uđem u kuću i okrenem levo.
   —  I knez je zapazio da vrlo često zalazite kod Katarine Nikolajevne. Juče je o tome govorio i smejao se, — reče Ana Andrejevna.
—  A čemu to, čemu se smejao?
   —  Šalio se, vi ga znate. Rekao je, znate, da jedna mlada i divna žena kod mladoga čoveka vašega uzrasta uvek izaziva osećanje ljutnje i jarosti... — odjednom se zasmeja Ana Andrejevna.
   —  Čujte... verujte, on je to vrlo tačno rekao, — rekoh ja: — sigurno nije on to kazao, nego ste mu vi to kazali?
—  Zašto ja? Ne, on je to rekao.
   —  Dobro, a ako ta lepa žena obrati pažnju na toga mladoga čoveka, bez obzira na to što je on tako neznatan i stoji povučen u uglu i ljuti se što je još „mali“, i najedanput pretpostavi njega celoj gomili obožavalaca koji su oko nje, šta onda? — zapitah ja najedanput smelo i izazivački. Srce mi je zalupalo.
—  Onda ćeš lepo propasti pred njom, — uze da se smeje L iza.
—  Propasti? — uzviknuh ja. — Ne, ja neću propasti. Mislim da to nije tačno. Ako mi se koja žena ispreči na putu, mora ona ići za mnom. Meni se ne zatvara put nekažnjeno...
   L iza mi je jedanput, mnogo docnije, kad smo se ovoga setili, uzgred rekla da sam tada izgovorio ovu rečenicu vrlo čudno, ozbiljno i kao najedanput zamišljen, ali to je bilo „tako smešno, da nije bilo moguće izdržati“; i odista, Ana Andrejevna se opet nasmejala.
   —  Smejte mi se, smejte! — rekoh ja kao u pijanstvu, zato što mi se ceo ovaj razgovor i njegov pravac užasno dopadao: — to mi od vas samo čini zadovoljstvo. ja volim vaš smeh, Ana Andrejevna! Vi imate ovu osobinu: ćutite, pa se najedanput zasmejete, za jedan trenut, tako da časak pre toga nije mogao čovek da vam to nasluti po licu. Poznavao sam u Moskvi jednu damu, samo iz viđenja, posmatrao sam je izdaleka: bila je gotovo isto toliko divna kao vi, ali ona nije umela da se tako smeje, i njeno lice koje je bilo isto tako simpatično kao i vaše —  nije nimalo privlačilo; a vaše lice užasno privlači... baš pomoću te osobine... Odavno sam hteo da vam to kažem.
   To što sam rekao o jednoj dami da je „bila divna kao vi“, to je bilo samo moje lukavstvo; načinio sam se kao da mi se to otelo neočekivano, tobože kao da nisam ni primetio; znao sam vrlo dobro da žene više cene takve nesvesne pohvale, Nego ma koji drugi fino sadeljan kompliment. I mada je Ana Andrejevna porumenela, ja sam znao da joj je bilo milo. Damu sam potpuno izmislio: jer nisam u Moskvi poznavao nikakvu damu; to sam učinio samo zato da bih mogao da pohvalim Anu Andrejevnu i da joj načinim zadovoljstvo.
   —  Odista čovek mora da misli, — nasmeja se ona zanosno, —  da ste poslednjih dana pod uticajem kakve divne žene.
Bilo mi je kao da negde letim... Čak sam hteo i da im nešto otkrijem... ali sam se uzdržao...
—  A zbilja, još nedavno ste se o Katarini Nikolajevnoj izražavali sasvim neprijateljski.
   —  Ako sam o njoj rekao ma šta ružno, — sevnuh ja očima, —  tome je kriva monstruozna kleveta protiv nje da je ona — neprijatelj Andreje Petrovića; kleveta i protiv njega da je on nju voleo, da ju je prosio i slične gluposti. Ta je stvar isto toliko monstruozna kao i ona druga kleveta protiv nje da je, božem, još za vreme života svoga muža, obećala knezu Sergiju Petroviću da će se udati za nj čim ostane udovica, a da posle nije održala reč. ja evo znam iz prve ruke da sve to nije istina, nego da je sve samo šala. Jedanput kad su bili u inostranstvu, u jednom veselom trenutku, ona je odista kazala knezu: „možda“, docnije; ali zar je to moglo značiti što drugo od obične šale? Vrlo dobro znam da knez sa svoje strane nije mogao pridati nikakvu važnost takvom obećanju, i da i nema namere uopšte, — dodadoh, jer mi nešto pade na pamet. — On ima sasvim druge planove, izgleda mi, — upletem tu lukavo. — Malopre je kod njega Naščokin govorio da će se Katarina Nikolajevna, božem, udati za barona Bjoringa: verujte da je knez podneo to saopštenje ne može biti bolje, budite u to uvereni.
—  Kod njega je bio Naščokin? — zapita Ana Andrejevna značajno i kao iznenađena.
—  Jeste; on je, izgleda, otmen čovek...
   —  I Naščokin je razgovarao sa njim o toj svadbi sa Bjoringom? — zapita Ana Andrejevna vrlo radoznalo.
   —  Nisu razgovarali o svadbi, nego tako, o mogućnosti, da se pronose glasovi; on je rekao da se u društvu o tome govori: što se mene tiče, ja sam uveren da je to besmislica.
Ana Andrejevna malo razmisli i nagnu se nad svoj ručni rad.
   —  Ja volim Sergija Petrovića, — rekoh ja najedanput sa žarom. — On neosporno ima svojih mana, već sam vam govorio, na primer ona njegova jednostranost... ali i njegove mane su dokaz da ima plemenitu dušu, zar nije tako? Danas, na primer, umalo što se nismo zavadili zbog jedne ideje: on je mišljenja da kad čovek govori o plemenitosti, onda i sam mora biti plemenit, inače je sve što kaže — laž. Zar je to logično? A, međutim, to je baš dokaz kakve visoke zahteve on u svojoj duši polaže na čast, dužnost, pravdoljubivost, zar nije tako?... Ah, Bože moj, koliko je ovo sati, — viknuh ja najedanput, pošto mi je iznenada pao pogled na časovnik na kaminu.
—  Deset minuta do tri, — mirno reče Ana Andrejevna, pogledavši na časovnik.
   Celo vreme dok sam govorio o knezu, ona me je slušala oborena pogleda, sa lukavim, ali ljubaznim osmejkom: znala je zašto ga toliko hvalim. L iza je takođe slušala nagnuta nad rad, i već odavno nije ulazila više u razgovor.
Skočio sam kao opečen.
—  Vi ste se negde zadocnili?
   —  Jesam... nisam... uostalom, odocnio sam, ali idem odmah. Samo još jednu reč, Ana Andrejevna, — počeh ja u uzbuđenju: — ne mogu da vam ne kažem danas! H oću da vam priznam da sam već više puta blagosiljao vašu dobrotu i tu delikatnost s kojom ste me pozvali da dolazim kod vas... Na mene je poznanstvo s vama imalo vrlo silan uticaj... U vašoj sobi meni se nekako očisti duša i od vas izlazim bolji nego što sam. To je istina. Kad sedim uz vas, ne samo da ne mogu da govorim o ružnim stvarima, nego ne mogu ni da imam ružnih misli; pored vas one nestaju i, ako mi slučajno uzgred padne na pamet što ružno, pored vas se odmah zastidim toga ružnoga, izgubim hrabrost i pocrvenim u duši. I, znate, bilo mi je vrlo prijatno što sam našao kod vas danas moju sestru... To je dokaz vaše velike plemenitosti... vašeg divnog druželjublja... Jednom reči, vi ste se pokazali kao sestra, ako dopuštate da razbijem taj led, tako da ja...
   Dok sam govorio, ona je ustajala sa stolice i bila sve rumenija; ali se najedanput kao trgla od nečeg, od neke linije preko koje ne treba preći, i brzo me prekide:
   —  Verujte da umem iz svega srca da cenim vaša osećanja... Razumela sam vas i bez vaših reči... i već odavno...
   Zastala je zbunjena, i pruži mi ruku. L iza me je najedanput čupnula za rukav. Oprostio sam se i izišao, ali već u drugoj sobi stigla me je L iza.

IV
 
—  L izo, zašto si me povukla za rukav? — zapitam je ja.
   —  Ona je rđava, ona je lukava, nije dostojna... Ona se pred tobom pretvara, da te ispita, — šaptala mi je L iza brzo i ljutito. Nikad pre toga nisam video u nje takvo lice.
—  L izo, Bog s tobom, zar ona, takva divna devojka?
—  Dobro, onda sam ja rđava.
—  L izo, šta ti je?
   —  Vrlo sam ružna. Ana je, valjda, najlepša devojka, a ja sam ružna. Dosta, ostavi to. Čuj: mama te moli za nešto „što sama ne sme da ti kaže“, tako je rekla. Dragi Arkadije! Okani se kocke, dragi moj, molim te... i mama te moli...
   —  L izo, i sam znam, ali... znam da je to bedna malodušnost, no... to su samo sitnice i ništa više! Vidiš, zapao sam u dugove kao budala, i sad bih hteo da dobijem na kocki samo toliko da vratim dugove. Moguće je dobiti na kocki, jer ja sam se kockao bez računa, na juriš kao magare, a sad ću da dršćem za svaku rublju... Ne bio ja, ako ne dobijem. ja se ne kockam iz strasti; kocka nije za mene važna stvar, to je za mene samo prolazno, uveravam te! Odveć sam snažan da ne bih mogao prekinuti čim htednem. Kad vratim pare, biću vaš za uvek, i reci mami da vas više neću napuštati...
—  Ovih trista rubalja malopre, šta su te koštale!
—  Otkuda znaš? — trgoh se ja.
—  Darja Onisimovna je sve čula.
   Ali u tom trenutku me je L iza najedared gurnula iza jedne zavese na vratima, i oboje se nađosmo u takozvanom „fenjeru“, tojest u jednoj okrugloj sobici sastavljenoj iz samih prozora. Nisam se još ni osvestio, a začuh jedan poznat glas, zveket mamuza, i poznat mi korak.
—  Knez Serjoža, — prošaptah.
—  Jeste, on je, — prošapta i ona.
—  Zašto si se tako uplašila?
—  Tako; ne bih nipošto želela da me vidi ovde...
—  Tiens[30] da on ne trči za tobom? — nasmejah se ja: — dao bih mu ja njegovo! Kuda ideš sad?
—  H ajde da izađemo; idem s tobom.
—  Jesi li se ti tamo već oprostila?
—  Jesam; moja bunda je u predsoblju... Iziđosmo; na stepenicama mi dođe na pamet jedna misao:
—  Znaš, L izo, on je možda došao da je prosi!
—  N-ne... neće je on prositi... —reče ona odlučno i sporo tihim glasom.
—  Ti ne znaš, L izo, mi smo se istina, danas malo sporečkali, — kad su ti već rekli, — ali, Boga mi, ja ga iskreno volim i želim mu da tu uspe. Opet smo se izmirili. Kad je čovek srećan, on je dobar... Vidiš, on ima mnogo divnih osobina... i humanost... Ima bar dobre začetke,... a u rukama tako odlučne i pametne devojke kao što je Versilova, potpuno bi se uravnotežio, i postao bi srećan. Šteta što nemam vremena,... ali hajde da te malo sa sobom povezem, pa ću ti nešto ispričati...
—  Neću, odvezi se sam, ja idem na drugu stranu. H oćeš li doći na večeru?
   —  Doći ću, doći ću, kao što sam obećao. Čuj, L izo: jedan poganac — jednom reči jedan najodvratniji stvor, neki Stebeljkov ako ga znaš, ima na njegove poslove strašno velik uticaj... menice... Jednom reči, drži ga u rukama i toliko ga je pritisnuo, a ovaj se toliko unizio, da sad nema drugoga izlaza nego da se oženi Anom Andrejevnom; bar njih dvojica ne vide ništa drugo. Nju bi, Boga mi, trebalo o tome izvestiti; uostalom, glupost, ona će već i sama umeti sve da udesi. A da li će ga ona odbiti, kako ti misliš?
   —  Izvini, nemam vremena, — prekide L iza razgovor, a u njenom kratkom pogledu ja videh najednom toliko mržnje, da sam uplašeno viknuo:
—  Draga L izo, zašto se ljutiš na mene?
—  Ne ljutim se na tebe; ne kockaj se samo...
—  Ah, zbog kocke, ne brini, neću više.
—  Maločas si rekao: „kad je čovek srećan“; znači da si srećan danas?
   —  Užasno, L izo, užasno! Bože moj, već je tri sata prošlo!... Zbogom, L izo! Draga L izočka, reci mi: sme li čovek da ostavi damu da ga čeka? je li to dopušteno?
—  Misliš pri sastanku? — zapita L iza sa jedva primetnim, ali nekako mrtvim, drhtavim osmejkom.
—  Daj mi tvoju ručicu radi sreće.
—  Radi sreće? Moju ruku? Ni po koju cenu ti je ne dam!
I ona brzo ode. I, što je važno, tako je ozbiljno to rekla.
Ja se popeh u svoje saonice.
   Da, da, ta „sreća“ je tada i bila glavni uzrok što, kao kakva slepa krtica, ništa sem sebe nisam ni shvatao ni video!
GLAVA ČETVRTA
I
 
   Sad se bojim da pričam. Sve je to bilo davno, ali sve to mi je i danas pred očima kao fatamorgana. Kako je mogla takva žena kao što je ona, zakazati sastanak ovakvom ružnom mladiću kao što sam bio Ja? — Eto to je padalo u oči na prvi pogled. Kad sam, ostavivši L izu, poleteo njoj, i kad mi je zalupalo srce, iskreno sam pomislio u sebi da sam sišao s pameti: ideja o zakazanom sastanku najednom mi se učini tako glupa, da nisam u nju mogao da verujem. Pa ipak nisam u nju nimalo sumnjao; čak je ovako stajala stvar: što mi je jasnije bilo da je glupost, toliko sam više u nju verovao.
   Uznemiravalo me je što su već prošla tri sata: „kad mi je zakazan sastanak, zašto odocnjavam na taj sastanak“, mislio sam. Javljale su se i druge misli, kao ova: „šta je bolje sad da radim, da budem drzak ili stidljiv?“ Ali sve je ovo bilo samo sporedno, jer u srcu je bila glavna stvar, i tu je bilo nešto što nisam mogao da odredim. Uoči toga dana mi je rekla: „Sutra u tri sata biću kod Tatjane Pavlovne“, — i to je bilo sve. Ali, pre svega, ona me je i kod sebe, u svojoj sobi, uvek primala samog, te mi je mogla reći sve što ima i bez preseljavanja kod Tatjane Pavlovne; dakle, zašto mi je zakazala drugo mesto, kod Tatjane Pavlovne? Još jedno pitanje: ako je ovo — sastanak, onda, znači, Tatjana Pavlovna neće biti kod kuće. I kako je ona to mogla postići, a da sve ostalo ranije ne objasni samoj Tatjani Pavlovnoj? Znači, i Tatjana Pavlovna je posvećena u tajnu? Ova misao mi se učinila surova, i nekako nečedna, gotovo gruba.
   Zar nije mogla prosto-naprosto zaželeti da poseti Tatjanu Pavlovnu i da mi to juče saopšti bez ikakve druge namere — a ja to nisam razumeo! Ona je to i rekla tako uzgred, ne brižljivo, spokojno i posle vrlo dosadne sedeljke, jer sam, celo vreme dok sam bio kod nje juče, ne znam zašto bio kao zbunjen: sedeo sam, jedva progovorio koju reč, ne znajući šta da kažem, bio ljutit i stidljiv strašno, a ona se spremala nekuda da ide, kako se videlo docnije, i očevidno joj je bilo milo kad sam pošao. Sva ova razmišljanja gomilala su se u mojoj glavi. Najzad sam se rešio da uđem, zazvonim, i kad kuvarica otvori vrata, zapitam: „je li kod kuće Tatjana Pavlovna:“ Ako nije kod kuće, onda znači da je „sastanak“. Ali ja nisam u to sumnjao, nisam sumnjao!
   Ustrčao sam uz stepenice i — na stepenicama, pred vratima, nestalo je moga straha. „Što bilo, mislio sam, samo neka bude što pre!“ Kuvarica mi je otvorila vrata i sa svojom odvratnom flegmom odgovorila kroz nos da Tatjana Pavlovna nije kod kuće. H teo sam da zapitam: „A da nema drugoga koga, da ne čeka ko Tatjanu Pavlovnu?“, ali ne zapitah: „bolje da vidim sam“, i, promrmljav kuvarici da ću počekati Tatjanu Pavlovnu, skinem bundu i otvorim vrata...
Katarina Nikolajevna sedela je kod prozora i „čekala Tatjanu Pavlovnu“...
—  Nema je? — zapita me ona kao zabrinuta i zlovoljna čim me je videla.
Ni njen glas ni lice nisu odgovarali mojim očekivanjima, tako da sam zastao na pragu zapanjen.
—  Koga nema? — promrmljah.
—  Tatjane Pavlovne! Zar vas nisam juče zamolila da joj kažete da ću doći kod nje u tri sata?
—  Nisam... nisam je uopšte video.
—  Zaboravili ste?
   Sedoh kao ubijen. Dakle, to je bilo! I, što je najvažnije, sve je bilo toliko jasno kao dva puta dva, a ja — Ja sam neprestano uporno verovao.
   —  Ne sećam se da ste molili da joj kažem. Vi niste molili: samo ste kazali daćete biti kod nje u tri sata, — izgovorih ja nestrpljivo, i ne gledajući je.
   —  Ah! — uzviknu ona: — ako ste zaboravili da joj kažete, a znali ste da ću biti ovde, zašto ste vi onda došli ovamo?
   Ja digoh glavu: na njenom licu nije bilo ni podsmevanja ni ljutine, lebdeo je samo onaj njen svetli, veseo osmejak pojačan šaljivim izrazom, — njen svakidašnji izraz, uostalom — gotovo detinjasto-šaljiv izraz: „Evo vidiš, uhvatila sam te; šta ćeš sad?“ kao da je govorilo njeno lice.
Nisam hteo da odgovorim, nego sam opet pogledao u zemlju. Ćutanje se produžilo jedno pola minuta.
—  Vi sad dolazite od moga oca? — zapita ona.
   —  Ja sad dolazim od Ane Andrejevne, a kod kneza Nikole Ivanovića uopšte nisam bio... i vi ste to znali, — odgovorih ja na to.
—  Nije vam se ništa desilo kod Ane Andrejevne?
   —  Znači da izgledam kao poludeo? Ne, ja sam i pre nego što sam bih kod Ane Andrejevne izgledao kao poludeo.
—  I kod nje niste postali pametniji?
—  Ne, nisam postao pametniji. Tamo sam, sem toga, čuo da se udajete za barona Bjoringa.
—  Je li vam ona to rekla? — zainteresova se dama.
   —  Ne, to sam ja njoj rekao, a čuo sam da je jutros Naščokin govorio o tom knezu Sergiju Petroviću kod koga je bio u poseti.
   Još nikako nisam dizao glavu; pogledati nju, značilo je obliti se svetlošću, radošću, srećom, a ja nisam želeo da budem srećan. Žaoka negodovanja uvukla se u moje srce, i za čas donesoh ogromnu odluku. I tada počeh da govorim, jedva se sećam šta. Zaduvao sam se i izgovarao nejasno, ali sam je već gledao hrabro. Srce mi je kucalo jako. Govorio sam o nečem što se ni na šta nije odnosilo, uostalom možda sam govorio i skladno. S početka je slušala sa svojim mirnim i strpljivim osmejkom, koji joj nikad nije nestajao s lica, ali, malo po malo, pa se pojavi u njenom ukočenom pogledu prvo iznenađenje, a zatim i strah. Osmejak još nije sasvim iščezao, ali i osmejak se od časa do časa mešao sa strahom.
—  Šta vam je? — zapitam je kad sam primetio da je sva zadrhtala.
—  Bojim vas se, — odgovori mi ona gotovo uznemireno.
   —  Zašto ne odlazite? Pošto sad ovde nema Tatjane Pavlovne, a vi znate da neće ni doći, treba dakle da ustanete i da odete.
—  H tela sam da je sačekam, ali sada... u stvari... I ona ustade.
   —  Ne, ne, sedite, — zaustavim je Ja: — evo ste opet zadrhtali, ali se i u strahu smešite... Vi uvek imate osmejak. Evo sad ste se sasvim nasmešili...
—  Vi ste u bunilu?
—  Jeste, u bunilu sam.
—  Bojim se... — prošapta ona opet.
—  Čega?
—  Da ćete početi da rušite zid... — opet se nasmeši ona, ali sad se već istinski bojala.
—  Ne mogu da podnosim vaš osmeh.
   I opet počeh da govorim. A sav kao da letim. Kao da me je nešto guralo napred. Nikad, nikad nisam s njom tako govorio, baš sam uvek bio stidljiv. I sada sam se užasno stideo, ali sam ipak govorio; sećam se da sam govorio o njenom licu: „Ne mogu više da podnosim vaš osmeh!“ — uzviknuo sam najednom: — Zašto sam vas zamišljao da ste stroga, sjajna i sa zmijskim društvenim frazama, još dok sam bio u Moskvi? Da, u Moskvi; još tamo sam o vama govorio sa Marijom Ivanovnom i zamišljao vas kakvi ste... Sećate li se Marije Ivanovne? Bili ste kod nje. Kad sam iz Moskve putovao ovamo, celu noć sam vas sanjao u vagonu. Ovde sam do vašega dolaska gledao ceo mesec dana na vaš portre kod vašega oca u kabinetu, i ništa nisam pogodio. Izraz vašega lica je detinjska šaljivost i beskrajna prostodušnost — eto! Užasno sam se tome čudio celo ovo vreme otkako vas posećujem. O, ja znam, i vi umete da pogledate gordo i da uništite čoveka pogledom: sećam se kako ste me pogledali kod vašega oca kad ste se vratili iz Moskve... Tada sam vas video, ali da me je ko zapitao kad sam izišao: kako izgledate? — ne bih umeo da kažem. Čak ni kolikoga ste rasta, ne bih umeo reći. Čim sam vas video, oslepeo sam. Vaš portre nimalo ne liči na vas: vi nemate oči tamne, nego sjajne, a izgledaju tamne jedino zbog dugih trepavica. Vi ste puni, srednjega rasta, ali vaša punoća je čvrsta, laka, punoća zdrave i mlade seoske devojke. Pa i vaše lice je sasvim seosko, lice seoske lepotice, — nemojte se nalaziti uvređena, jer to je dobro, to je bolje — okruglo, rumeno, jasno, otvoreno, nasmejano i... stidljivo lice! Odista, stidljivo! Stidljivo lice Katarine Nikolajevne Ahmakove! Kunem vam se, stidljivo i čedno! Više nego čedno — detinjasto! — Eto to je vaše lice! Celo vreme sam se čudio i neprestano sam se pitao: je li to ta žena? sad znam da ste vrlo pametni, ali u početku sam mislio da ste ograničeni. Vaša je pamet vesela, ali bez svakih ukrasa... Volim još što s vašega lica ne silazi osmeh: to je — moj raj! Volim još i vašu mirnoću, vašu tihost, i to što izgovarate reči tečno, mirno i gotovo leno, — baš tu lenost volim. Izgleda, kad bi se pod vama rušio most, da biste i tada o čemu bilo govorili tečno i mirno... Zamišljao sam vas da ste vrhunac gordosti i strasti, a vi ste čitava dva meseca razgovarali sa mnom kao student sa studentom... Nikad nisam zamišljao da imate takvo čelo: ono je malo nisko kao kod statua, ali belo i nežno, kao mramor, pod bujnom kosom. Imate visoke grudi, lak hod, neobičnu lepotu, a nemate nimalo gordosti. Tek sad sam se o tome uverio, do sada sve nisam verovao!
   Celu ovu divlju tiradu ona je slušala raširenih očiju, videla je da i ja sâm dršćem. Nekoliko puta je podizala s gracioznim bojažljivim pokretom svoju ruku koja je bila u rukavicama, da bi me zaustavila, ali bi je opet spuštala u nedoumici i strahu. Nekoliko puta se čak brzo trzala i odmicala od mene. Dva-tri puta se i osmeh zasvetlio na njenom licu; jedno vreme bila je vrlo porumenela, ali pred kraj je postala nesumnjivo uplašena i počela sve više da bledi. Čim sam stao, ona pruži ruku i progovori molećim, ali ipak tečnim glasom:
—  Ne treba tako da govorite... tako se ne govori...
I onda ustade s mesta, neužurbano uze svoj šal i muf od samurovine.
—  Zar idete? — uzviknuh.
—  Ja vas se zaista bojim... vi zloupotrebljavate... — reče ona s nekim sažaljenjem i prekorom.
—  Saslušajte me, neću, Boga mi, probijati zid.
   —  Pa počeli ste već, — nije mogla da se uzdrži a da se ne nasmeši. — Čak i ne znam da li ćete me pustiti da prođem?
I, čini mi se, ona se odista bojala da je neću pustiti.
   —  Ja ću vam sâm otvoriti vrata, idite, ali znajte: rešio sam se na nešto ogromno; i ako hoćete da date zadovoljstva mojoj duši, vratite se, sedite i saslušajte samo dve reči. Ali ako nećete, vi idite, a ja ću vam sâm otvoriti vrata!
Ona me pogleda i sede.
—  S kakvom bi srdžbom izišla druga koja žena, a vi ste seli! —kliknuh ja ushićeno.
—  Nikad ranije niste sebi dopuštali da tako govorite.
   —  Ranije sam uvek bio stidljiv. I sad sam ušao, a nisam znao šta ću govoriti. Vi mislite da sad nisam stidljiv? I sad sam stidljiv. Ali sam se rešio na nešto ogromno, i osetio sam da ću svoju odluku izvršiti. I čim sam doneo tu odluku, odmah sam izgubio glavu, i počeo da govorim sve ovo... Saslušajte, evo moje dve reči: da li ja vas špijuniram ili ne? Odgovorite mi, — to vas pitam!
L ice joj brzo obli rumen.
—  Ne odgovarajte još, Katarina Nikolajevna, nego saslušajte sve, pa posle recite celu istinu.
Najedanput sam oborio sve pregrade i poleteo u prostranstvo.

II
 
   —  Pre dva meseca stajao sam ovde iza zavese... sećate li se... a vi ste govorili s Tatjanom Pavlovnom o pismu. ja sam iskočio iza zavese, i, van sebe, izgovorio se. Odmah ste shvatili da ja nešto znam... niste mogli da ne shvatite... vi ste tragali za tim važnim dokumentom i bojali ste se od njega... Čekajte, Katarina Nikolajevna, nemojte još da govorite. Izjavljujem vam da je vaše podozrenje bilo opravdano: taj dokument postoji... to jest postojao je... ja sam ga video; to je jedno vaše pismo upućeno Andronikovu, je li tako?
—  Vi ste videli to pismo? — brzo zapita ona, zbunjena i uzbuđena. — Gde ste ga videli?
—  Video sam... video sam ga u Krafta... onoga što je izvršio samoubistvo...
—  Odista? Vi lično ste videli? Šta je bilo s njim?
—  Kraft ga je pocepao.
—  Pred vama, jeste li vi videli?
   —  Preda mnom. Pocepao ga je, verovatno, pred smrt... Tada, naravno, nisam znao da će on da izvrši samoubistvo...
—  Na taj način je pismo uništeno, hvala Bogu! — progovori ona sporo, odahnuv i prekrstivši se.
   Nisam je slagao. To jest, slagao sam je time što je dokument bio u mene, a nikada nije bio u Krafta, ali to je bila sporedna stvar, a u najvažnijem je nisam slagao, jer u tom trenutku kad sam lagao, ja sam sebi dao reč da ću spaliti to pismo još te večeri. Kunem se da bih ga izvadio i dao joj, da je u tom trenutku bilo kod mene u džepu; ali pismo nije bilo kod mene, nego je bilo u stanu. Uostalom, možda joj ga ne bih ni dao, zato što me je bilo vrlo sramota da joj tada priznam da je pismo u mene, i što sam ga toliko dugo čuvao, toliko dugo čekao, i što joj ga nisam predao. A stvar je ista: čim dođem kući, spaliću ga; u svakom slučaju, nisam slagao! Kunem se da mi je savest bila čista u tom trenutku.
   —  I kad je tako, — produžim ja gotovo van sebe: — onda mi recite: jeste li vi mene zbog toga privlačili, laskali mi, primali me, što ste podozrevali da ja znam nešto o dokumentu? Čekajte, Katarina Nikolajevna, ne govorite još jedan časak, i pustite me da sve dovršim: celo vreme otkako dolazim kod vas u posetu, celo to vreme sumnjao sam da ste mi zbog toga samo laskali, da biste od mene što saznali za to pismo, da biste me naveli na to da vam priznam... Čekajte još jedan minut: sumnjao sam, ali sam i trpeo. Vaša dvoličnost je bila za mene neizdržljiva, zato što... zato što sam našao da ste vi najplemenitije biće! Reći ću vam otvoreno, reći ću vam otvoreno: bio sam vaš neprijatelj, ali sam našao da ste najplemenitije biće. Sve je bilo u meni odjednom pobeđeno. Ali dvoličnost, to jest sumnja u dvoličnost, mučila me je... sad je potrebno da se sve reši, da se sve objasni, taj čas je došao; ali pričekajte još malo, ne govorite, saznajte prvo kako ja lično gledam na sve to, baš sada, u ovom trenutku; otvoreno vam kažem: ako je bilo i tako, neću se naljutiti... to jest, hteo sam da kažem da se neću naći uvređen, zato što je to potpuno prirodno tako: ja to shvatam. Šta tu može da bude neprirodno i ružno? Dokument vas muči, vi sumnjate na jednog čoveka da sve zna, pa šta, naravno da ste morali želeti da vam on kaže... U tome nema ničega ružnog, baš ničega! Iskreno govorim. Ali je ipak potrebno da mi vi sad ma šta kažete... priznate (oprostite mi zbog ove reči). Potrebna mi je istina. Iz jednog naročitog razloga mi je potrebna! I zato mi recite, Katarina Nikolajevna: jeste li zato bili ljubazni prema meni što ste hteli da od mene saznate za dokument?...
   Govorio sam kao da sam padao, i čelo mi je gorelo. Ona me je slušala bez uzbuđenja; naprotiv, na licu joj je bilo saosećanje, ali joj je pogled bio stidljiv, kao da ju je od nečega sramota.
   —  Jeste, zbog toga, — reče ona otežući i poluglasno. — Oprostite mi, ja sam tu kriva — dodade zatim, malo mi pružajući ruke.
To nikako nisam očekivao. Sve sam očekivao, samo ne te dve reči; ne od nje, jer sam je već poznavao.
—  I vi mi kažete: „kriva“! Tako otvoreno „kriva“? — uzviknuh ja.
   —  O, već sam odavno počela da osećam da sam se o vas ogrešila... i sad mi je čak milo što je izišlo na videlo...
—  Odavno ste osećali? Zbog čega niste ranije ništa kazali?
   —  Nisam znala kako da kažem, — nasmeši se ona: — to jest, i znala bih, — tu se opet nasmejala: — ali me je sve više bilo sramota... zato što sam vas, odista, u početku samo zbog toga „privlačila“, kao što se vi izraziste, a docnije mi je cela stvar postala odvratna... i bila sam sita celoga toga pretvorstva, uveravam vas! — i dodade bolno: — i svega toga traženja, takođe!
   —  Pa zašto onda niste zapitali potpuno otvoreno? Trebalo je samo da kažete: „Ti znaš za ono pismo, što se pretvaraš?“ i ja bih vam odmah sve rekao, odmah bih sve priznao!
   —  Ali ja sam... vas se malo bojala. Priznajem, nisam vam ni verovala. Da kažem istinu: ako sam bila neiskrena ja, bili ste i vi, — dodade ona i nasmeja se.
—Jeste, jeste, nisam bio dostojan! — uzviknuh ja poražen. — O, vi još ne znate svu bezdan moga pada!
   —  Ah, čak i bezdan! Opet vaš stil, — tiho se nasmeja ona, i zatim dodade tužno: — To pismo bilo je najžalosniji i najlakomisleniji postupak u mom životu. Svest o tome postupku bila mi je večiti prekor. Pod uticajem prilika i bojazni, posumnjala sam u moga dragoga i velikodušnoga oca. I kako sam znala da je to pismo moglo
dopasti u ruke... rđavim ljudima... i kako sam imala razloga da se bojim, — reče ona uzbuđeno, — to sam drhtala na pomisao da ga ti ljudi mogu upotrebiti i pokazati mome tati... a ono je moglo na njega načiniti užasan utisak... u njegovoj tadašnjoj situaciji... na njegovo zdravlje... i on bi prestao da me voli... Jeste, — nastavi ona gledajući mi jasno u oči i verovatno shvativši u mome pogledu misao koja mi je prošla kroz glavu; —jeste, ja sam se bojala i za svoju budućnost: bojala sam se da me... pod uticajem svoje bolesti... ne liši i svoje potpore. I taj osećaj me je uznemiravao, ali sam se time po svoj prilici ogrešila o njega: on je tako dobar i velikodušan da bi mi sigurno oprostio. I to je bilo sve. A što sam s vama onako postupila, to nije trebalo — završi ona opet zastiđena. — sad me je od vas sramota.
—  Ne, nema šta da vas bude sramota! — uzviknuh ja.
—  Ja sam odista računala... na vašu vatrenost... i priznajem vam to, — reče ona i obori pogled.
   —  Katarina Nikolajevna! Ko, recite mi, ko vas nateruje da mi to priznate? — uzviknuh kao pijan: — šta bi vas stalo da ste samo ustali da mi najodabranijim rečima na najfiniji način objasnite da je dva puta dva četiri, da, ako je šta i bilo, ipak ništa nije bilo — razumete, onako kao što obično umeju u vašem boljem društvu da obrću sa istinom? ja sam glup i grub, i poverovao bih vam odmah, svemu bih poverovao što god biste mi kazali! Ništa vas ne bi stalo da ste tako učinili. U stvari nemate za šta da se od mene plašite. Kako ste mogli da se tako dobrovoljno unizite pred jednim skorojevićem, pred jednim bednim momčetom?
   —  U tome se bar nikako nisam unizila pred vama, — reče ona s izvanrednim dostojanstvom, očevidno ne shvativši moje reči.
—  O, naprotiv, naprotiv! ja samo to i govorim...
   —  Ah, to je bilo tako ružno i lakomisleno s moje strane! — uzviknu ona prinevši ruku licu kao trudeći se da ga sakrije: — bilo me je sramota još juče, i zbog toga i nisam bila raspoložena kad ste bili kod mene...
Cela je stvar u tome,
—  dodade zatim — što moje prilike sad traže da neophodno saznam, najzad, celu istinu o sudbini toga nesrećnoga pisma... a inače sam već počinjala da ga zaboravljam... jer, ja vas nisam primala jedino zbog toga, — dodade najednom na kraju.
Moje srce zadrhta.
   —  Naravno da nisam, — nasmeši se ona finim osmejkom, —  naravno da nisam! Ja... Vi ste vrlo tačno primetili maločas, Arkadije Makaroviću, da sam često s vama vodila razgovore kao student sa studentom. Uveravam vas da mi je često bilo dosadno među ljudima; naročito posle moga bavljenja u inostranstvu i svih ovih naših porodičnih nesreća... Čak malo i izlazim u društvo, i to nije jedino iz lenosti. Često zaželim da odem na selo. Tamo bih još jednom pročitala knjige koje volim, i koje sam već odavno odgurnula, a ovde nikako ne mogu da se priberem da ih čitam. O tome sam vam već govorila. Sećate li se da ste se smejali što čitam ruske novine, po dvoje novina dnevno?
—  Nisam se smejao...
   —  Ali vas je to i uzbudilo, a ja sam vam odavno priznala: ja sam Ruskinja i volim Rusiju. Sećate li se kako smo zajedno čitali „fakta“, kako ste vi to nazivali (tu se nasmešila). Vi ste doduše bili često nekako... čudan čovek, ali vi se neki put tako oduševite, i umete uvek da nađete tačnu reč i interesujete se baš za ono što i mene interesuje. Kad ste „student“, odista ste mili i originalni. Ali ostale uloge vam, izgleda, ne idu od ruke, — dodade ona s divnim, lukavim osmejkom. — Sećate li se kako smo često čitave sate razgovarali samo o ciframa, sračunavali i poredili, brinuli se o tome koliko kod nas ima škola, u kom pravcu ide prosveta. Brojali smo ubistva i zločina dela, poredili ih sa dobrim izveštajima... želeli smo da saznamo kuda sve to ide, i šta će, na kraju krajeva, biti s nama samima. Kod vas sam našla iskrenost. U otmenom društvu sa nama ženama nikad tako ne govore. U prošlu nedelju počela sam razgovor s knezom **-ovom o Bizmarku, jer me on vrlo interesuje, a sama nisam umela pitanje da rešim, i, zamislite, seo je pored mene i počeo da mi objašnjava, baš vrlo podrobno, ali sve to s nekom ironijom i s onom snishodljivošću koju ne mogu da podnesem, a c kojom obično razgovaraju „veliki ljudi“ sa nama ženama kad se mešamo u „tuđe poslove“... A sećate li se kako se s vama zbog Bizmarka umalo nisam zavadila? Vi ste mi dokazivali da imate ideju „mnogo čistiju“ od Bizmarkove, — opet se zasmeja ona. — Srela sam u životu samo dva čoveka koji su sa mnom razgovarali potpuno ozbiljno: moga pokojnoga muža, koji je bio vrlo-vrlo pametan i... ple-me-nit čovek, — izgovorila je ona ubedljivo: — i još — vi sami znate koga...
—  Versilova! — uzviknuh ja. Jedva sam disao nad svakom njenom reči.
   —  Jeste; vrlo sam volela da ga slušam, i najzad sam s njim razgovarala potpuno... možda i odveć otvoreno, ali tada mi je on najmanje verovao!
—  Nije vam verovao!.
—  Ne, i inače nikad mi niko nije verovao.
—  Ali Versilov, Versilov!
   —  Ne samo što mi nije verovao, — reče ona oborivši pogled i s nekim čudnim osmejkom, — nego je smatrao da imam „sve poroke“ —  Dok vi nemate nijedan!
—  Ne, imam ih i ja nekoliko.
—  Versilov vas nije voleo, zbog toga vas nije ni razumevao, —  uzviknuh ja i sevnuh očima.
Nešto pređe preko njenog lica.
—  Mahnite to, i nikad mi ne govorite o... tome čoveku...
   —  reče ona uzbuđeno i sa navaljivanjem. — Ali dosta; vreme je da pođem. (Ona ustade da pođe.) — Dakle, opraštate li mi, ili ne? — reče, gledajući mi u oči.
   —  Ja treba... vama... da oprostim! Čujte, Katarina Nikolajevna, i nemojte se ljutiti: je li istina da se udajete?
—  To još nije rešena stvar, — odgovori ona malo uplašena od nečega i kao zbunjena.
—  Je li on dobar čovek! Izvinite me, izvinete me zbog ovoga pitanja!
—  Jeste, vrlo dobar čovek...
   —  Ne odgovarajte mi više, ne udostojavajte me odgovora! Jer ja znam da su ta moja pitanja nemoguća! H teo sam samo da znam da li je on dostojan ili nije, uostalom, to ću već i sam saznati.
—  Ah, nemojte! — reče ona sa strahom.
   —  Ne, neću, neću. Odustajem... Ali samo ću vam ovoliko reći: dao vam Bog svaku sreću svaku koju budete sami sebi izabrali... zato što ste mi dali sada toliko sreće, za jedan jedini sat! sad ste se urezali u moju dušu večito. Stekao sam blago: misao o vašem savršenstvu. Podozrevao sam, znate, da ste podmukli, da ste gruba koketa, i bio sam nesrećan... zato što nisam mogao s vama da spojim u jedno tu misao... poslednjih dana sam mislio dan i noć, i najednom sve je postalo jasno kao dan! Ulazeći ovamo mislio sam da ću naći jezuitstvo, lukavstvo, pronicljivu zmiju; međutim sam našao čast, slavu, studenta! Vi se smejete? Ako, smejte se! Vi ste svetica, vi se ne možete smejati onome što je sveto...
   —  O, ne, smešno mi je samo što upotrebljavate užasne reči... Šta vam sad znači ona „pronicljiva zmija“? — zasmeja se ona opet.
   —  Izmakla vam se je danas jedna dragocena reč, — produžih ja svečano. — Kako ste mogli samo da izgovorite preda mnom: „da ste računali na moju vatrenost“? Istina, vi ste svetica, i hteli ste da mi priznate to zato što ste uobrazili neku svoju krivicu, te ste hteli da sebe kaznite... Da, uostalom, nikakve krivice nije bilo, jer, da je i bilo što, sve što od vas dolazi, sve je sveto! Ali baš tu reč mogli ste da ne kažete, taj izraz!... Ta, upravo neprirodna čistosrdačnost pokazuje samo vašu višu čednost, poštovanje prema meni, veru u mene, — klicao sam ja bez veze. — O, ne crvenite, ne crvenite!... I ko je taj, ko je taj što je mogao da vas kleveta i da kaže kako ste vi — strasna žena? O, oprostite: vidim po vašem licu da vas mučim; oprostite jednom pomamljenom momčetu njegove nezgrapne reči! Ali šta je stalo sada do reči, do izraza? Zar vi niste iznad svih izraza?... Versilov je jednom rekao da Otelo nije zbog toga ubio Dezdemonu, a posle i sebe, što je bio ljubomoran, nego zbog toga što mu je bio oduzet ideal... sad to razumem, jer je i meni danas vraćen moj ideal!
   —  Vi me preterano hvalite: ja ne vredim toliko, — reče ona sa osećajem. — Sećate li se šta sam vam govorila o vašim očima? — dodade zatim šaljivo.
   —  Da ja nemam oči, nego mesto očiju dva mikroskopa, i da svaku muvu uveličavam u medveda! Ne, sad ne preuveličavam!... Šta, zar idete?
Stajala je nasred sobe, s mufom i šalom u ruci.
—  Ne idem, čekam kad ćete vi otići, a ja ću posle vas. H oću još da napišem dve reči Tatjani Pavlovnoj.
   —  Odmah idem, odmah, ali još jedanput: budite srećni, sami ili sa onim koga izberete, dao vam Bog! A meni — meni je potreban samo ideal!
   —  Dragi, dobri Arkadije Makaroviću, verujte mi da ja o vama... Za vas moj otac uvek kaže: „dragi, dobri mladić!“ Verujte mi da ću se uvek sećati vaših priča o jadnom mladiću koga su ostavili kod tuđih ljudi, i o njegovom maštanju u samoći... Potpuno razumem kako se vaša duša razvijala... Ali sada, mada smo studenti, — dodade ona s molbom i sa stidljivim osmejkom, stežući mu ruku: — više se nećemo viđati kao pre i... valjda i sami razumete?
—  Nećemo moći?
   —  Nećemo moći, dugo nećemo moći... tome sam ja kriva... Vidim da je to sad potpuno nemoguće... Viđaćemo se koji put kod tate...
   —  Vi se bojite „vatrenosti“ mojih osećanja, vi mi ne verujete? —- hteo sam da uzviknem; ali ona se najednom tako zastidela preda mnom, da mi reči ne siđoše s usana.
—  Recite mi, — zaustavi me ona kod samih vrata, — vi ste lično videli da je... ono pismo... uništeno?
Toga se dobro sećate? Po čemu ste tada poznali da je to bilo baš pismo koje sam pisala Andronikovu?
   —  Kraft mi je ispričao njegovu sadržinu i čak mi ga je i pokazao... Zbogom! Kad sam bivao kod vas, bio sam zaplašen i stidljiv pored vas, a čim biste izišli, bio sam gotov da poletim i poljubim mesto na patosu gde je stajala vaša noga... — izgovorih najedanput bezrazložno, ni sam ne znajući kako i zašto, i brzo iziđoh ne pogledavši je.
   Pojurih sam kući; bio sam ushićen. U glavi mi se sve vrtelo kao od vihora, a srce je bilo puno. Vozeći se kući majci, setih se L izine neblagodarnosti prema Ani, i njenih opakih i čudovišnih reči danas, i najednom me zaboli srce za sve njih! „Kako su svi oni tvrda srca! A L iza, šta joj je?“ pomislih stigavši pred kapiju.
Otpustih Matveju i naredih mu da dođe po mene u moj stan u devet sati.

GLAVA PETA
I
 
   Na večeru sam odocneo, ali još nisu bili seli, nego su čekali mene. Možda zato što sam uopšte retko jeo kod njih, bila su spremljena i neka naročita jela: kao predjelo: sardine i slično. Ali na moje veliko čudo i žalost, zatekao sam ih sve nekako zabrinute, natmurene. L iza se jedva nasmešila kad me je videla, a mama je očevidno bila uznemirena; Versilov se nasmešio, ali silom. „Da se nisu pozavađali?“ pomislih. Uostalom, s početka je sve išlo dobro: Versilov se jedino namrštio malo na supu s knedlama, i jako je iskrivio lice kad su donesene na sto šnicle:
   —  Dovoljno je da pomeneš da ti stomak ne podnosi jedno jelo, pa da ti ga odmah sutradan iznesu, — ote mu se ljutito.
   —  Šta da spremim, Andreja Petroviću? Nikako da padne čoveku na um kakvo novo jelo, — plašljivo odgovori mama.
   —  Tvoja je majka savršena protivnost nekim našim novinama, za koje je dobro sve što je novo, — htede Versilov da okrene na šalu, ali mu nekako ne pođe za rukom, i samo je još jače zaplašio mamu, koja, naravno, nije razumela ništa od ovoga poređenja između nje i novina, nego se osvrtala oko sebe u nedoumici. U tom trenutku uđe Tatjana Pavlovna i, izjavivši da je već večerala, sede pored mame na divan.
   Nikako mi još nije pošlo za rukom da za sebe pridobijem ovu ličnost; naprotiv, ona me je sve više uzimala na nišan za svaku sitnicu. Naročito se pojačalo njeno nezadovoljstvo protiv mene u poslednje vreme: nije mogla da vidi moje fićfirićsko odelo, a L iza mi je pričala da je gotovo pala u nesvest kad je čula da imam svoga kočijaša. Zbog toga sam u poslednje vreme, koliko god sam mogao, gledao da izbegavam susrete s njom. Dva meseca pre toga, odmah posle vraćanja nasleđa, otrčao sam kod nje da porazgovorimo o Versilovljevom postupku, bila je vrlo ozlojeđena: nimalo joj se nije dopadalo što je vraćeno sve, a ne polovina; a meni je rekla oštro:
   —  Mogla bih se opkladiti da si uveren da je Versilov vratio novac i da je opozvao dvoboj jedino zbog toga da bi o njemu popravio mišljenje Arkadije Makarović.
I gotovo je i pogodila: u stvari ja sam nešto u tom smislu odista i osećao.
   Čim je ušla, osetio sam da će me sigurno napasti; čak sam malo bio uveren da je ona naročito zato i došla, i zbog toga sam počeo da se držim neobično slobodno, a to mi nije bilo teško jer sam još od posle podne neprestano plivao u radosti i sav sijao. Beležim jedanput za svagda da mi slobodno ponašanje nikad u životu nije dobro stajalo, to jest nije dobro stajalo mome licu, nego mi je, naprotiv, uvek donosilo sramotu. Tako je i sada bilo: za čas se spotakoh sam. Bez ikakve rđave namere i osećanja, prosto iz lakomislenosti, pošto sam primetio da je L iza užasno tužna, lupnuh bez razmišljanja o tome šta govorim:
—  Jedanput u veku večeram ovde, i ti, L izo, nađe, baš kao naročito, da budeš tužna!
—  Boli me glava, — odgovori L iza.
   —  Ah, Bože moj, — zakači se odmah Tatjana Pavlovna: — šta bolesna! Arkadije Makarović je izvoleo da dođe na večeru, treba da igraš i da se veseliš.
   —  Vi ste nesumnjivo nesreća moga života, Tatjana Pavlovna: nikad neću doći ovamo kad ste vi ovde! — i iskreno ljutit udarim pesnicom po stolu; mama se trže, a Versilov me čudno pogleda. ja se tada najednom nasmejah i zamolih ih da mi oproste.
   —  Tatjana Pavlovna, trzam natrag reč o nesreći moga života,—obratih se njoj, produžujući svoje slobodno ponašanje.
   —  Ne, ne treba, — odseče ona: — meni mnogo više laska da budem tvoja nesreća, nego obrnuto, budi uveren.
   —  Dragi moj, treba čovek da ume da podnosi sitne neprijatnosti u životu, — promrmlja uz osmejak Versilov, — bez neprijatnosti ne vredi ni živeti.
—  Znate li vi da ste neki put užasan nazadnjak, — odgovorih mu ja, smejući se nervozno.
—  Dragi prijatelju, to ne mari ništa.
—  Ne, to mari! Zašto ne kažete magarcu otvoreno da je magarac?
—  Da ne govoriš o sebi? Pre svega, neću i ne mogu nikome da sudim.
—  Zašto nećete, zašto ne možete?
   —  Iz lenosti i iz odvratnosti. Jedna pametna žena rekla mi je jedanput da nemam prava da sudim drugima zato što „ne umem da patim“; da bi čovek mogao da sudi drugim ljudima, potrebno je da patnjom zasluži pravo da bude sudija. Malo je preterano, ali u primeni na mene možda je i tačno, tako da sam se rado pokorio tome mišljenju.
—  Da vam to nije rekla Tatjana Pavlovna? — uzviknuh ja.
—  A otkuda znaš da je ona? — malo začuđen pogleda me Versilov.
—  Pogodio sam po licu Tatjane Pavlovne: ona se trgla kad ste rekli.
   Pogodio sam slučajno. Ovu rečenicu, odista, kako se videlo docnije, rekla je Tatjana Pavlovna Versilovu sinoć u jednoj vatrenoj prepirci.
   Uopšte, ponavljam, ja sam s mojom radošću i ekspansivnošću naleteo na sve njih sasvim u nevreme: svi su oni imali svoj bol i to vrlo težak.
   — Ništa ne razumem, zato što je sve to toliko apstraktno; evo jedna vaša osobina: to je užasno kako vi, Andreja Petroviću, volite da govorite apstraktno; to je egoistična osobina: apstraktno vole da govore samo egoisti.
—  Nije glupo rečeno, ali nemoj da budeš nametljiv.
   — Ne, dopustite,—produžih ja sa svojom ekspansivnošću : —- šta znači to „patnjom zaslužiti pravo da budeš sudija“? Koje pošten, taj može da bude sudija — Ja tako mislim.
—  Malo ćeš, u tom slučaju, nakupiti sudija.
—  Jednoga već poznajem.
—  Koga to?
—  On sad sedi i govori sa mnom.
   Versilov se čudno nasmeši, nagnu se do moga uva, i, uhvativ me za rame, prošapta mi: „On te u svemu laže.“
   Ni do danas ne znam šta je tada mislio, ali, očevidno je bio u tom času vrlo uzbuđen (usled jedne vesti, kako sam docnije zaključio). No ova rečenica: „on te u svemu laže“ bila je toliko neočekivano i toliko ozbiljno rečena, i s takvim čudnim, nimalo šaljivim izrazom, da sam sav nervozno pretrnuo, gotovo se uplašio i divlje ga pogledao, ali Versilov se već požurio da se nasmeje.
   —  No, hvala Bogu! — reče mama koja se uplašila zbog toga što mi je on šaptao na uvo, — a ja sam mislila... Ti, Arkaša, nemoj na nas da se srdiš; pametne ljude naći ćeš i izvan nas, ali ko će te voleti ako nas ne budeš imao?
—  Zbog toga i jeste nemoralna rođačka ljubav, što je nezaslužena. L jubav treba zaslužiti.
—  Trebaće vremena da je zaslužiš, a ovde te volimo i zabadava.
Svi se nasmejaše.
—  Mama, možda niste hteli da gađate, ali ste pticu ipak pogodili! — dobacih ja, i takođe se nasmejah.
   —  A ti si sigurno uobrazio da imaju za šta da te vole, — nasrnu opet na mene Tatjana Pavlovna: ne samo da nisi zaslužio da te vole, nego te vole usprkos odvratnosti prema tebi!
—  Ah, to nije istina! — rekoh ja veselo: — Znate li možda ko mi je danas rekao da me voli?
   —  Šegačio se s tobom kad ti je rekao! — nekako neprirodno pakosno upade Tatjana Pavlovna. Svaki delikatan čovek, a naročito žena, mora da te omrzne već samo zbog tvoje duševne prljavštine. Imaš nafriziranu kosu, fino belo rublje, odelo napravljeno kod Francuza, a sve je to prljavština! Ko te odeva, ko te hrani, ko ti daje novac da se kockaš na ruletu? Pomisli, od koga se ne stidiš da primaš novac?
   Mama je toliko pocrvenela da nikad pre toga nisam video toliko stida na njenom licu. ja se sav prenerazih:
—  Ako trošim, trošim svoj novac, i ne moram nikome davati računa, — odsekoh ja sav rumen.
—  Čiji svoj novac? Kakav svoj novac?
   —  Nije moj, ali je novac Andreje Petrovića. On mi neće odreći... Uzeo sam od kneza na račun njegovoga duga Andreji Petroviću.
—  Dragi prijatelju, — reče odlučno Versilov, — tamo nema nijedne moje kopejke.
   Ova rečenica bila je užasno značajna. Potpuno sam promašio. O, razume se, kad se sada setim svog tadašnjeg paradoksalnog i bezbrižnog raspoloženja, ja sam uveren da bih doskočio i izvukao se iz neprilike kakvim „vrlo plemenitim“ zanosom ili blještavom dosetkom, ili čime bilo — ali najedanput primetim na L izinom natmurenom licu jedan kivan, optužujući izraz, nepravedan prekor, gotovo podsmevanje, i kao da me uhvati đavo: — A vi, gospođice, — okrenuh se najedared njoj, — izgleda često posećujete u stanu kneževom Darju Onisimovnu? Onda vas molim da joj predate evo ovih trista rubalja zbog kojih ste me danas već toliko gnjavili.
   Izvadih novac i pružih joj. Samo, hoće li mi poverovati da sam ove glupe reči tada izgovorio bez ikakve namere, to jest bez i najmanje aluzije na ma šta. Nikakve aluzije nije moglo ni biti, jer u tom trenutku baš ništa nisam znao. Možda je u meni postojala samo želja da L izu ma čime pecnem, ali to je bilo srazmerno vrlo nevino, nešto u ovom smislu: gospođice, nemojte da se mešate u tuđe stvari, a kad već hoćete da se mešate, izvolite sami nađite toga kneza, toga mladoga čoveka, petrogradskoga oficira, i predajte mu ovaj novac, „kad već imate toliku želju da se plećete u poslove mladih ljudi“.
—  Ali kakvo je bilo moje zaprepašćenje kad se najedanput diže mama i preteći mi prstom viknu:
—  Ne usuđuj se! Ne usuđuj se!
   Ovako što od nje nikad nisam mogao ni zamisliti, i skočih sa svoga mesta, ne u strahu, nego sa nekim bolom, sa teškom ranom u srcu, jer mi je bilo jasno da se dogodilo nešto ozbiljno. Ali mama nije dugo izdržala: pokrila je lice rukama i brzo izišla iz sobe. L iza je izišla za njom i ne pogledavši na moju stranu. Tatjana Pavlovna me je posmatrala jedno pola minuta ćuteći:
   —  Zar si, odista, imao nameru da nešto smutiš? — reče ona zagonetno, gledajući me duboko iznenađena, pa takođe otrča za njima ne sačekavši moj odgovor. Versilov ustade od stola, neprijateljskoga, gotovo krvničkoga izgleda, i uze u uglu svoj šešir.
   —  Pretpostavljam da valjada nisi toliko glup, nego si samo bezazlen, — promrmlja mi on podrugljivo. — Ako dođu, reci im da me ne čekaju na kolače: idem da se malo prošetam.
   Ostao sam sâm; s početka mi je bilo neobično, zatim me je počela stvar vređati, i najzad jasno uvideh da sam kriv. Uostalom, nisam znao u čemu je baš moja krivica, samo sam tako nešto osećao. Sedoh do prozora i stadoh da čekam. Pošto sam čekao oko deset minuta, uzeh i ja šešir i popeh se gore u moju bivšu sobicu. Znao sam da su one tamo, to jest mama i L iza, a da je Tatjana Pavlovna već otišla. Tamo sam ih odista i našao obe zajedno na mom divanu, gde o nečem šapću. Kad sam se pojavio, odmah su prestale da šapću. Na moje veliko čudo, one se nisu na mene srdile; mama se, bar, na mene nasmešila.
—  Mama, kriv sam, — počeh ja...
   —  No, no, ništa za to, — prekide me mama: — nego samo da se volite između sebe i da se nikad ne posvađate, pa će vam i Bog dati sreću.
—  On me, mama, nikada neće uvrediti, uveravam vas! — ubeđeno i s osećajem reče L iza.
—  Samo da nije bilo ove Tatjane Pavlovne, ne bi se ništa dogodilo, — viknuh Ja: — odvratna žena!
—  Vidite li, mama? Čujete li? — reče joj L iza ukazujući na mene.
   —  Evo što ću vam reći obema, — produžih Ja: — ako na svetu ima išta gadno, gadan sam ja, a sve ostalo je divno!
—  Dragi Arkaša, nemoj da se ljutiš, ali kad bi odista hteo da prestaneš...
   —  Da se kockam? Prestaću, mama: danas idem poslednji put, naročito iz razloga što je Andreja Petrović sam otvoreno izjavio da tamo nema nijedne njegove kopejke. Nećete mi verovati kako me je sramota... Uostalom, s njim se moram objasniti... Mama, draga mama, prošloga puta rekao sam ovde... nešto nezgodno... Mamice, nisam tako mislio: ja iskreno želim da verujem, samo sam se razmetao, međutim ja vrlo volim H rista...
   Prošloga puta, odista, bio je između nas vođen razgovor o tome; mama je bila vrlo ožalošćena i uzbuđena. Kad je sad čula moje izvinjenje, nasmešila mi se kao detetu:
   — Arkaša, H ristos prašta sve, oprostiće i tvoje huljenje, i oprostiće i gore stvari. H ristos je otac, H ristos nema potrebe ni za čim i sijaće čak i u najdubljoj tami...
   Ja se pozdravih s njima i iziđoh, misleći na mogućnost kako da se još danas nađem s Versilovom; bilo mi je vrlo potrebno da s njim govorim, što maločas nije bilo moguće. Vrlo sam naslućivao da me on čeka u mome stanu. Pođoh peške; počelo je malo da mrzne, te je bilo vrlo prijatno prohodati se.
II
 
   Stanovao sam blizu Voznesenskoga mosta, u jednoj ogromnoj kući u dvorištu. Kad sam ulazio na kapiju, sretnem se sa Versilovom koji je izlazio iz moga stana.
   —  Po svom običaju došao sam šetajući do tvoga stana, i malo sam te i čekao kod Petra H ipolitovića, ali mi je bilo dosadno. Oni tamo kod tebe večito se nešto svađaju, a danas je žena čak i legla u postelju i plače. Pogledao sam šta rade, pa sam otišao.
Zbog nečega se naljutih.
   —  Vi po svoj prilici mene jedino i posećujete, i sem mene još Petra H ipolitovića, i nemate drugih poznanika u celom Petrogradu?
—  Dragi prijatelju... to nije nimalo važno.
—  A kuda ćete sad? H ajdete kod mene.
—  Ne, neću više da se vraćam kod tebe. Ako hoćeš, hajde da se prošetamo, divno je veče.
   —Da ste, mesto vaših apstraktnih razmišljanja, sa mnom govorili čovečanski, i, na primer, makar aluzijom pomenuli tu prokletu kocku, ne bih se, možda, zaglibio kao budala, — rekoh mu ja najednom.
   —  Kaješ se? To je dobro, — odgovori on cedeći reči: — uvek sam naslućivao da za tebe kocka nije glavni posao, nego samo pri-vre-men skok u stranu... Imaš pravo, dragi prijatelju, kocka je svinjarija, a pored toga može čovek i da izgubi novac, —  I da prokocka tuđ novac.
—  A zar si prokockao i tuđ novac?
   —  Vaš novac sam prokockao. Uzimao sam od kneza na vaš račun. To je naravno bilo ružno i glupo s moje strane... da smatram vaš novac svojim, ali ja sam neprestano hteo da povratim što sam izgubio.
   —  Obraćam ti pažnju još jedanput, dragi moj, da tamo nema mojih novaca. Poznato mi je da je taj mladi čovek i sam u neprilici, i ja na njega sasvim ne računam, bez obzira na njegova obećanja.
   —  U tom slučaju sam u dvostruko gorem položaju... u vrlo smešnom položaju! Iz koga mi je razloga on davao novac, i zašto sam ga uzimao?
—  To je tvoja stvar... A zar nisi imao baš ni najmanjeg razloga da uzimaš novac od njega?
—  Sem toga što smo drugovi...
   —  Ne, izvan drugarstva? Nema li baš ništa zbog čega si nalazio da je moguće da od njega uzimaš novac, ha? Recimo, na osnovu kakve kombinacije?
—  Kakve kombinacije? Ne razumem.
   —  Utoliko bolje što ne razumeš, i, priznajem ti, dragi prijatelju, da sam u to bio uveren. Brisons là, mon cher,[31] i postaraj se na neki način da se više ne kockaš.
—  Da ste mi to ranije rekli! I sad mi govorite kao da kroz zube govorite.
   —  Da sam ti ranije rekao, samo bih se s tobom posvadio, i ti me ne bi tako rado puštao k sebi uveče. I znaj, dragi moj, da su svi ti unapred davani spasonosni saveti samo uvlačenje u tuđu savest na tuđ račun. Dosta sam se uvlačio u savest drugih ljudi i, na kraju krajeva, jedini ćar mi je bio podsmevka i podrugivanje. Naravno, na podsmevke i podrugivanja ostajem ravnodušan, ali je glavno to da na taj način ništa ne postižeš: niko te ne sluša... a svi te omrznu.
   —  Radujem se što ste jedanput počeli da razgovarate sa mnom stvarno, a ne o apstraktnostima. H teo bih da vas o još jednoj stvari zapitam, odavno sam to hteo, ali sve nekako nije bilo moguće. Vrlo je dobro što smo na ulici. Sećate li se onoga večera kod vas, poslednjega večera, pre dva meseca, kad ste sedeli sa mnom kod mene „u grobu“, i ja vas ispitivao o mami i o Makaru Ivanoviću, — sećate li se kako sam tada bio prema vama „slobodan“? Zar ste mogli da dopustite jednom nedoraslom žutokljunom sinu da onakvim izrazima govori o svojoj majci? Ne samo to, nego niste nijednom rečcom pokazali da ne dopuštate; naprotiv, i sami ste se „raspojasali“, i time mi dali još veću slobodu.
   —  Dragi moj prijatelju, neobično mi je milo da čujem od tebe... da tako osećaš... Jeste, vrlo dobro se sećam, i odista sam očekivao tada da se na tvom licu pojavi rumenilo stida, i što sam te i sam pomagao da budeš slobodan, to je možda baš zato da te dovedem do granice...
   —  I samo ste me tada obmanuli i još više zamutili čist izvor moje duše! Jeste, ja sam bedno momče, i ni sâm ne znam u danom trenutku šta je zlo, a šta je dobro. Da ste mi tada pokazali makar kao dlaku uzan put, ja bih se snašao i pošao bih pravim putem. Ali vi ste me tada samo naljutili.
   —  Cher enfant, uvek sam predosećao da ćemo se nas dvojica, ovako ili onako, jednom susresti: to „rumenilo“ na tvome licu došlo ti je sada samo sobom i bez mojih uputstava, a to je za tebe, kunem ti se, bolje... Dragi moj, ti si, primećujem, u poslednje vreme mnogo dobio... da li to nije blagodareći drugarstvu s knezićem?
   —  Nemojte da me hvalite, ne volim To. Ne ostavljajte u mom srcu tešku sumnju da me hvalite iz jezuitstva, na štetu istine, da biste mi se više dopali. ja, u poslednje vreme... Vidite li... Bio sam u društvu žena. Vrlo dobro sam primljen, na primer, kod Ane Andrejevne, je li vam poznato?
   —  To sam saznao od nje lično, dragi prijatelju. Jeste, ona je vrlo mila i pametna. Mais brisons là, mon cher. Danas se neobično gadno osećam — melanholija, šta li je? Možda je od rđavog varenja. Šta je bilo kod kuće? Ništa? Ti si se tamo, naravno, izmirio, i izgrlili ste se? Cela va sans dire.[32] Neki put me hvata tuga kad pođem tamo k njima, čak i posle najodvratnije šetnje. Odista, neki put idem po kiši obilaznim putem, samo da bih se što docnije vratio na to ognjište... O, Bože, kako je dosadno, kako je dosadno!
—  Mama...
   —  Tvoja majka je najsavršeniji i najdivniji stvor na svetu, mais... Jednom reči, ja je nisam dostojan. Zbilja, šta im je danas? poslednjih dana sve do jedne su nekako... Znaš, ja se uvek trudim da ignoriram, ali tamo se danas nešto zapetljalo... Nisi ništa primetio?
   —  Ne znam ništa određeno, i čak ne bih ništa ni primetio da nije bilo te proklete Tatjane Pavlovne koja ne može da ne zajeda. Imate pravo: tamo se nešto desilo. Danas sam zatekao L izu kod Ane Andrejevne, ona je već onde bila nekako... baš me je iznenadila. Vama je sigurno poznato da ona ide kod Ane Andrejevne?
   —  Poznato mi je, dragi prijatelju. A ti... kad si ti bio danas kod Ane Andrejevne, mislim u koliko baš sati? To mi je potrebno zbog jednog fakta.
—  Od dva sata do tri. I zamislite, kad sam izlazio, došao joj je knez...
   I ispričam mu celu moju posetu do poslednje pojedinosti. On je neprestano slušao ćuteći; o mogućnosti braka između kneza i Ane Andrejevne nije progovorio ni reči; na moje oduševljene pohvale o Ani Andrejevnoj opet bi samo promrmljao da je „mila“.
   —  Uspeo sam danas da je neobično iznenadim time što sam joj saopštio najsvežiju novost iz otmenoga društva o tome da se Katarina Nikolajevna Ahmakova udaje za barona Bjoringa, — rekoh iznenada kao da se u meni najednom nešto otrglo.
   —  Istina? Ali zamisli, ona mi je tu istu „novost“ saopštila još jutros pre podne, to jest mnogo pre nego što si mogao da je iznenadiš.
   —  Šta kažete? — rekoh i stadoh na mestu: — a otkuda je ona mogla da sazna? Uostalom, šta mi je! Naravno da je mogla da sazna pre mene, ali zamislite: ona je saslušala moju vest kao savršenu novost! Uostalom... uostalom, šta me se tiče!
   Neka živi širokogrudost! Potrebno je dopustiti širinu karaktera, zar nije tako? ja bih, na primer, sve odmah izbrbljao, ona, međutim, zatvori kao u tabakeru... I ipak, ipak, ona zato nije manje divan stvor i vanredan karakter!
   —  O, bez sumnje, svako na svoj način! I što je najoriginalnije od svega: ti vanredni karakteri čoveka često neobično iznenade, na svoj način; zamisli, Ana Andrejevna me je danas najedanput zbunila pitanjem: „da li ja volim Katarinu Nikolajevnu Ahmakovu?“
   —  Kakvo ludo i neverovatno pitanje! — uzviknuh ja opet usplahiren. Čak su mi se i oči zamaglile. Nikad pre toga nisam s njim razgovarao o toj temi, a evo on sam..„— Čime je obrazložila svoje pitanje?
   —  Ničim, dragi prijatelju, savršeno ničim; tabakera se zatvorila još jače i, što je glavno, zamisli, ja nikad nisam dopustio ni mogućnost da sa mnom slično razgovara, niti je ona... Uostalom, sâm si rekao da je poznaješ, i zato možeš zamisliti kako joj priliči takvo pitanje... Da ti ne znaš kakav razlog?
—  I ja sam iznenađen kao i vi. Možda je to bilo samo iz radoznalosti ili iz šale?
   —  O, naprotiv, ona je vrlo ozbiljno pitala, i to nije samo onako zapitala, nego je gotovo, i tako reći, htela da se informiše, i to očevidno iz vrlo značajnih i kategoričkih razloga. H oćeš li ići kod nje? Ne bi li mogao što da saznaš? Čak bih te zamolio za to, jer, vidiš...
   —  Ali sama mogućnost, što je glavno, sama mogućnost da pretpostavi da vi volite Katarinu Nikolajevnu! Izvinite, još ne mogu da se priberem od iznenađenja. Nikad, nikad nisam sebi dopustio da s vama razgovaram o toj ili sličnoj stvari...
—  I to si vrlo pametno činio, dragi moj.
   —  Vaše bivše tajne ljubavi i vaše veze, — naravno, to je tema neprilična za naše razgovore, i čak bi bilo glupo s moje strane; ali sam, baš u poslednje vreme, nekoliko puta rekao u sebi: Bože, da li ste vi ikada voleli tu ženu, makar i jedan trenut?— O, nikad se vi ne biste tako čudno prevarili u njoj, u vašem mišljenju o njoj, kao što se to desilo! A to šta se desilo — to mi je poznato: da ste jedno drugom neprijatelji, i da se mrzite međusobno, to znam, slušao sam, mnogo sam slušao, još u Moskvi sam slušao. No tu se pre svega baš ispoljava fakt jake mržnje, jakoga neprijateljstva, baš neljubavi, a Ana Andrejevna vas najedanput pita: „volite li je?“ Zar je ona tako rđavo obaveštena? To je neverovatno! Ona se šalila, uveravam vas da se šalila!
   —  Ali ja primećujem, dragi moj, — i u njegovom glasu se oseti najednom nešto nervozno i srdačno, nešto što prodire u srce, a to je retko bivalo kod njega: — primećujem da i ti odveć vatreno govoriš o toj stvari. Maločas si rekao da opštiš s damama... da te ispitujem o tome, meni je, naravno, malo... kao što ti reče... Da se i ta „dama“ ne nalazi u spisku tvojih novih poznanika?
   —  Ta dama... — zadrhta mi glas odjednom: — čujte, Andreja Petroviću, čujte: ta dama je ono što ste danas govorili kod kneza o „živom životu“ — sećate li se? Rekli ste da je taj živi život nešto toliko otvoreno i prosto, nešto što čoveka tako otvoreno posmatra, da baš zbog te otvorenosti i jasnosti ne možemo da poverujemo da je to baš ono što celoga života s tolikim trudom tražimo... E, vidite, s takvim pogledima vi ste naišli na ženu koja je ideal, i u savršenstvu i idealu od žene vi ste videli „sve poroke“! Eto tako je!
Čitaoci neka cene u kakvom sam bio bunilu.
   —  „Sve poroke“!! Oho! Te su mi reči poznate, — uzviknu Versilov: — i ako je stvar već dotle došla da su ti i te reči saopštene, da li ti ne bi trebalo na čemu čestitati? To znači da među vama postoji tolika intimnost, da te mora čovek još i da pohvali zbog skromnosti i ćutljivosti, za koje je sposoban retko kad jedan mlad čovek...
U njegovom glasu podrhtavao je prijatan, ljubazan, nežan smej... bilo je nekog ohrabrenja i nečega milog u njegovim rečima, u njegovom svetlom licu, koliko sam u mraku bio u stanju da primetim. Bio je izvanredno uzbuđen. I nehotice sam i ja zadrhtao.
   —  Skromnost i ćutljivost. O, ne, ne! — klicao sam ja crveneći, i u isto vreme hvatajući ga za ruku, koju sam nekako uspeo da uhvatim, i, ne primećujući to, ne ispuštao je više.
   — Ne, nipošto!... Jednom reči, meni se nema na čemu čestitati, i tu se ne može nikad, nikad ništa dogoditi, — govorio sam bez daha i leteo, i tako sam želeo da letim, tako mi je bilo prijatno: — znate... neka i bude jedanput, samo jedan jedini put. Vidite, dragi moj, divni moj tata, — vi mi dopuštate da vas zovem tatom, — o svojim odnosima s jednom ženom, čak i kad su najčistiji, ne treba da razgovara ne samo otac sa sinom, nego niko ni sa trećom ličnošću! I ukoliko su odnosi čistiji, toliko više treba ćutati! O njima govoriti, to je odvratno, to je grubo, jednom reči — nije pristojno drugome ih poveravati! Ali ako nema ničega, savršeno ničega, onda se može govoriti, je l’ te?
—  Kako srce kaže.
   —  Jedno neskromno, vrlo neskromno pitanje: vi ste u životu poznavali puno žena, i imali veza sa njima?... Uopšte, uopšte samo, ne mislim na pojedine slučajeve! — pocrveneh ja, gubeći dah od ushićenja. —  Recimo, imao sam grehova.
   —  Dakle, evo jedan slučaj, razjasnite mi ga kao iskusniji čovek: jedna žena, na rastanku s vama, najednom, sasvim neočekivano, i gledajući u stranu, rekne: „sutra u tri sata biću tu i tu“„ no, recimo, kod Tatjane Pavlovne, — otkinem se ja i poletim konačno. Srce u meni je jako zakucalo i stalo; čak sam morao da prestanem da govorim, nisam mogao više. On je napregnuto slušao. — I idućega dana u tri sata ja dođem kod Tatjane Pavlovne, ulazim i razmišljam ovako: „otvoriće kuvarica — vi poznajete njenu kuvaricu — i odmah ću je zapitati: je li kod kuće Tatjana Pavlovna? I, ako kuvarica odgovori da Tatjana Pavlovna nije kod kuće, i da je čeka jedna gospođa koja joj je došla u posetu, — šta tada treba da zaključim, recite, ako ste... Jednom reči, ako ste...
—  Prosto-naprosto, bio ti je zakazan sastanak. Dakle je to sastanak? I bio je danas? je li?
   —  O, ne, ne, ne, nije bio, ništa nije bilo! Bio je, ali nije bio to; sastanak je bio, ali ne u tom cilju, i to pre svega izjavljujem, jer neću da budem nevaljalac; bio je, ali...
—  Dragi prijatelju, sve to počinje da postaje tako interesantno, da ti predlažem...
   — Davao sam nekad prosjacima po deset i dvadeset pet kopejaka. Za jednu rakijicu! Samo nekoliko kopejaka, moli poručnik, prosi bivši poručnik! — zakrči nam najednom put visoka figura jednog molioca, možda odista nekadašnjeg poručnika. Najinteresantnije je bilo što je bio baš vrlo dobro obučen za svoju profesiju, a međutim je pružao ruku da prosi.
III
 
   Ovu glupu anegdotu o bednom poručniku naročito neću da propustim, jer danas Versilova ne mogu da zamislim bez svih tih i najsitnijih pojedinosti tadašnjega, za njega sudbonosnoga događaja. Jeste, sudbonosnog, a ja to nisam znao!
   —  Ako nas, gospodine, ne ostavite na miru, odmah ću zvati policiju, — najedanput nekako neprirodno podiže glas Versilov zastavši pred poručnikom.
   Nikad nisam mogao da zamislim toliko srdžbe kod takvoga filosofa i zbog tako neznačajne stvari. I ne zaboravite da smo prekinuli razgovor na najzanimljivijem mestu za njega, što je on i sam rekao.
   —  Zar nemate ni pet kopejaka? — grubo odgovori poručnik, mahnuvši rukom: — danas nijedna vucibatina nema pet kopejaka u džepu! Nevaljalci! Ima dabrovu bundu, a pravi pitanje zbog pet kopejaka!
—  Stražar! — viknu Versilov.
Ali nije bilo potrebno da viče: stražar je stajao na najbližem uglu i sâm je čuo poručnikovu grdnju.
—  Molim vas da budete svedok da me je vređao, a vas molim da pođete s nama u kvart, — reče
Versilov,
   —  Ex, eh, meni je svejedno, i inače ne možete ništa dokazati! Naročito ne možete dokazati da imate pameti!
—  Stražaru, ne dopuštajte da utekne, i sprovedite nas, — zapovednički reče Versilov.
—  Šta ćemo u kvartu? Neka ga nosi đavo! — prošaptah mu ja.
   —  Bezuslovno moramo, dragi moj. Ova raspojasanost na našim ulicama počinje već da dostiže do bezobrazluka; kad bi svak ispunjavao svoju dužnost, za sve bi bilo koristi. S est comique, mais s est se que nous ferons.[33]
   Prvih cTo koraka poručnik se vrlo ljutio i pokazivao se hrabar; uveravao je da to „ne može“ (samo „zbog pet kopejaka“, itd., itd. Ali, najzad, poče da nešto šapće stražaru. Stražar, neki razborit čovek i očevidno protivnik uličnih raspravljanja, izgleda da je bio na njegovoj strani, ali samo u izvesnom smislu. Na njegovo pitanje, mrmljao mu je poluglasno da „sad više nije moguće“, da je „stvar već svršena“, i da „ako biste se vi, na primer, izvinili, a gospodin bi pristao da primi izvinjenje, onda možda“...
   —  Pa slušajte, milostivi gospodine, kuda mi idemo? Pitam vas: kuda smo se uputili i na šta će ovde duhovitost? — glasno reče poručnik: — ako čovek, unesrećen svojim neprilakama pristaje da vam se izvini... ako vam, najzad, baš treba da ga unizite... Do đavola, mi nismo u salonu nego na ulici! Za ulicu je i ovoliko izvinjenja dovoljno...
   Versilov stade i najedanput se zasmeja; ja sam čak pomislio da je on celu ovu istoriju napravio iz šale, ali nije bilo tako.
   —  Potpuno vas izvinjavam, gospodine poručniče, i uveravam vas da imate velike sposobnosti. Držite se tako i u salonu, — uskoro će i u salonu toliko izvine biti potpuno dovoljno, a dotle evo vam dva dvaesluka, da popijete i pojedete; izvinite, stražaru, zbog uznemiravanja, i vama bih zablagodario na trudu, ali vi izgledate sad tako ponositi... Dragi moj, — okrenu se on meni: — ovde blizu ima jedna prčvarnica, u stvari jedna strašna kloaka, ali u njoj može čovek da se napije čaja, i ja bih ti predložio... evo tu je odmah, hajdemo.
   Ponavljam, nikad ga još nisam video u takvoj srdžbi, iako mu je lice sijalo veselošću; ali sam primetio, kad je izvadio iz novčanika dva dvaesluka da bi ih dao oficiru, da su mu ruke drhtale, a prsti mu potpuno otkazali poslušnost, tako da je najzad zamolio mene da uzmem novac i dam poručniku; to ne mogu da zaboravim.
   Uveo me je u jednu malu gostionicu na kanalu, dole. Publike je bilo malo. Svirao je jedan raštimovan, promukao muzički automat; osećao se miris masnih salfeta; sedosmo u jedan ugao.
   — Ti možda ne znaš? Volim koji put iz dosade... iz užasne duševne dosade... da uđem u razne evo ovakve kloake. Ovaj njihov nameštaj, ovo štucanje arije iz „L učije“, ovi kelneri ruski odeveni već do nepriličnosti, ovaj dim od duvana, pa vika iz biljarske sobe — sve to toliko je prostački i prozaično da već graniči gotovo sa fantastičnošću. H o, a šta ono bi, dragi moj? Onaj Marsov sin nas je, izgleda, prekinuo baš na najinteresantnijem mestu... A evo i čaj; volim ovaj čaj ovde... Zamisli, Petar H ipolitović maločas uzeo da uverava onog rošavog kirajdžiju da je u engleskom parlamentu u prošlom veku bila postavljena jedna naročita komisija pravnika da prouči ceo H ristov spor pred prvosveštenikom i Pilatom, jedino zato da se sazna kako bi to sada izgledalo prema našim zakonima, i sve i sva je bilo inscenirano sa ceremonijom, s advokatima i državnim tužiocima i svim ostalim... i, i porotnici su morali da ga proglase krivim... Čudna stvar! Ovaj kirajdžija, glupak, stao da se prepire s onim, naljutio se i posvađao, i izjavio da sutra napušta stan... Gazdarica se rasplakala jer gubi kiriju... Mais passons.[34] U ovim restoranima ima ponekad slavuja. je li ti poznata stara moskovska anegdota à la Petar H ipolitović? Peva slavuj u jednoj moskovskoj gostionici, ulazi unutra jedan trgovac tipa „uklanjaj mi se s puta“, i zapita: pošto slavuj? — Sto rubalja. — Da se ispeče i donese na sto! Ispekoše ga i iznesoše. „Odseci mi za deset kopejaka“. Ispričao sam ovu anegdotu jedanput Petru H ipolitoviću, ali mi nije verovao, i čak se naljutio...
   Još mnogo je govorio Versilov. Navodim odlomke samo kao obrasce. Neprestano me je prekidao čim bih otvorio usta da otpočnem da pričam, i uzimao da govori i da priča čudne stvari i besmislice bez veze; govorio je živo i veselo; smejao se svačemu i čak je kikotao, što kod njega nikad nisam zapazio. Jednim gutljajem popio je šolju čaja i nasuo ponovo. sad mi je jasno: on je tada ličio na čoveka koji je primio jedno milo, interesantno, dugo očekivano pismo, koje je metnuo preda se, i naročito ga ne otvara, nego ga, naprotiv, dugo okreće u rukama, posmatra kovert, pečat, odlazi da posvršava neke poslove u drugu sobu, odlaže jednom reči taj interesantan čas, jer zna da mu neće pobeći, i sve to zato da bi se potpunije nasladio.
   Naravno, ispričao sam mu sve, sve od samoga početka, i pričao sam mu možda čitav sat. A kako je i moglo biti drukčije; još malopre sam želeo da govorim. Počeo sam od prvog našeg susreta, ono kod kneza, posle njenog dolaska iz Moskve; zatim sam ispričao kako je sve išlo postepeno. Nisam propustio ništa, a nisam ni mogao da propustim: on me je neprestano podsećao, neprestano je nagađao, suflirao mi. U izvesnim trenutcima mi se činilo da se događa nešto fantastično, da je on, mora biti, sedeo ili stajao negde iza vrata svaki put za dva meseca kad sam bivao kod nje; da je unapred znao svaki moj gest, svako moje osećanje. Osećao sam neshvatljivu nasladu u ovom mom ispovedanju pred njim, zato što sam video u njega veliku duševnu mekoću, vrlo duboku psihološku finoću, tako čudnu sposobnost da pogodi iz četvrtine reči. Slušao me je nežno kao žena. Što je glavno, umeo je da udesi da se ničega nisam stideo; neki put bi me prekinuo kod kakve pojedinosti; često bi me zadržao i nervozno bi ponavljao: „ne zaboravljaj sitne događaje, to je važno — ne zaboravljaj sitne događaje: što je jedna crta sitnija, tim je neki put važnija“. I u tom smislu me je nekoliko puta prekidao. O, razume se, u početku sam počeo da govorim o njoj s visine, ali sam ubrzo sveo na istinu. Iskreno sam mu ispričao da sam bio gotov da ljubim mesto na patosu gde je stajala njena noga. Najlepše, najčudnije je bilo to što je on odmah shvatio da je „moguće patiti od straha zbog jednog dokumenta“ i u isto vreme ostati čisto i besprekorno biće kakvim se danas ona preda mnom pokazala. On je odmah razumeo reč „student“. Ali kad sam se već približavao kraju svoje priče, primetio sam da je kroz njegov dobar osmejak počelo s vremena na vreme da izbija neko veliko nestrpljenje u njegovom izrazu, neka kao rasejanost i oporost. Kad sam došao do „dokumenta“, promislio sam u sebi: „da li da mu kažem pravu istinu ili ne?“ —i nisam je rekao, pored svega svoga oduševljenja.
   Ovo ovde pominjem za uspomenu za ceo moj život. Objasnio sam mu stvar isto kao i njoj, to jest Kraftom. Oči su mu se zapalile, čudna jedna bora preletela mu je preko čela, jedna vrlo mračna bora.
—  Baš se dobro sećaš, dragi moj, za to pismo: da ga je Kraft zapalio na sveći? Da se ne varaš?
—  Ne varam se, — potvrdim ja.
   —  Stvar je u tome što je to pismeno vrlo važno za nju, i, kad bi ga ti danas imao u rukama, mogao bi danas... Ali šta bih „mogao“, nije dovršio da kaže. — A nemaš li ga sad ovde kod sebe?
   Sav zadrhtah u sebi, ali ne spolja. Spolja se ničim nisam odao, ni okom nisam mignuo; i nikako još nisam mogao da poverujem u njegovo pitanje:
—  Kako, nemam li ga kod sebe? Da li ga sad imam ovde? Pa kad ga je Kraft tada spalio?
   —  Odista? — uperi on na mene vatren, ukočen pogled, pogled koji neću zaboraviti. Uostalom, on se odmah osmehnu, ali cela njegova dobrodušnost, cela ženskost u izrazu koju je dotle imao, najedanput nestadoše. Njegovo lice dobi neodređen i rastrojen izraz; sve više je postajao rasejan. Da je tada sobom više vladao, onako kako je to bilo do toga časa, ne bi mi postavio ovo pitanje o dokumentu; a što je tako učinio, to je no svoj prilici zbog toga što je bio izvan sebe. Uostalom, ja tako govorim sad; ali tada nisam tako brzo proniknuo u promenu koja se s njim dogodila; neprestano sam i dalje leteo, a u duši mi je svirala sve ista muzika. Ali moje pričanje je bilo završeno, i ja pogledah Versilova.
   —  Čudna stvar, — reče on najednom kad sam ispričao sve do poslednje zapete: — vrlo čudna stvar, dragi prijatelju: ti kažeš da si tamo bio od tri do četiri, i da Tatjana Pavlovna nije bila kod kuće?
—  Tačno od tri sata do pola pet.
   —  A zamisli, ja sam svratio kod Tatjane Pavlovne tačno u pola četiri, na minut tačno, i ona me je dočekala u kujni: ja gotovo uvek idem kod nje kroz hodnik za poslugu.
—  Šta, ona vas je dočekala u kujni? — uzviknuh ja, zapanjen od zaprepašćenja.
   —  Jeste, i rekla mi da me ne može primiti; ostao sam kod nje dva tri minuta, a bio sam svratio jedino zato da je pozovem na večeru.
—  Možda se ona tada tek odnekud vratila?
—  Ne znam, uostalom — sigurno nije. Bila je u domaćoj haljini. To je bilo tačno u pola četiri.
—  Ali... Tatjana Pavlovna vam nije rekla da sam ja tamo?
—  Ne, nije mi rekla da si tamo... Inače bih ja znao, i ne bih te za to pitao.
—  Čujte, to je vrlo važno...
—  Jeste... kako se uzme; ti si čak prebledeo, dragi moj; a uostalom, zašto bi to bilo tako važno?
—  Terali su sa mnom šalu, kao s detetom!
   —  Ona se prosto „bojala tvoje vatrenosti“, kao što ti je i sama kazala, i — obezbedila se pomoću Tatjane Pavlovne.
   —  Ali, Bože, kakvo je to bilo šegačenje! Čujte, pa ona me je onda pustila da sve to kažem pred trećim, pred Tatjanom Pavlovnom; ova je dakle sve čula što sam danas govorio! To... to je užasno čak i zamisliti!
   —  S est selon, mon cher.[35] Uz to si i ti sam danas govorio o „širini“ pogleda kod žena uopšte, i uzviknuo: „Da živi širokogrudost! “
   —  Da sam ja Otelo, a vi Jago, ne biste mogli bolje... uostalom, ja se smejem! Ne može biti Otela zato što ne postoje slični odnosi. Kako da se i ne smejem! Ako! Ipak verujem u ono što je beskrajno više iznad mene, i ne napuštam svoj ideal!... Ako je to bila samo šala s njene strane, opraštam joj. Nisam se ja ni u šta ni ubrajao, a student je bio i ostaje, bez obzira na sve; bio je u njenoj duši, bio je u njenom srcu, postoji i postojaće! I to je dovoljno! Slušajte, kako vi mislite: da li treba sad da odem do nje da saznam celu istinu, ili ne?
Rekao sam da „se smejem“, ali su mi bile i suze u očima.
—  Šta? Pa idi, dragi prijatelju, ako želiš.
   —  Tako mi je na duši kao da sam se ukaljao što sam vam sve ovo pričao. Ne srdite se, dragi, ali o ženi, ponova velim, o ženi ne treba govoriti trećem licu; treće lice ne može da shvati. Ako ceniš ženu, ne uzimaj poverenika; ako sebe ceniš, opet ne uzimaj poverenika! ja sad ne cenim sebe. Do viđenja; neću sebi moći da oprostim...
   —  Zašto me nikad ne poljubiš iskreno, sa detinjom ljubavi, kao sin oca? — zapita me on glasom koji je čudno podrhtavao.
Ja ga poljubih vatreno.
—  Dragi moj... budi uvek ovako čista srca kao što si sad.
   Nikad ga u životu pre toga nisam poljubio, i nikad nisam mogao ni da zamislim da će on to sam zaželeti.

GLAVA ŠESTA
I
 
   „Naravno, idem kod nje! — reših se ja, žureći se kući: — idem odmah. Vrlo je verovatno da ću je zateći samu: samu ili u društvu — svejedno: mogu da je pozovem da izađe. Ona će me primiti; začudiće se, ali će me primiti. Ako me ne primi, nastojaću da me primi, poručiću joj da je krajnje potrebno. Ona će pomisliti da se tiče dokumenta, i primiće me. I tako ću saznati sve o Tatjani. A onda... a šta onda? Ako sam joj učinio nepravdu, gledaću da stvar popravim, a ako sam u pravu, a ona kriva, onda je kraj svemu! U svakom slučaju je svemu kraj! Šta ja mećem na kocku? Nemam ništa da izgubim. Idem, idem!“
   I evo, nikad neću zaboraviti, i s gordošću ću se uvek sećati da nisam otišao! To niko neće znati dok je živ, ali je dovoljno što je stvar meni poznata i što sam u takvom času bio sposoban za vrlo plemenite radnje! „To je iskušenje, i ja ću proći pored njega, — rešio sam najzad, predomislivši se: — hteli su da me zaplaše faktom, a ja nisam poverovao i nisam izgubio veru u njenu čistotu! I zbog čega da idem, o čemu da se uveravam? Zašto da je ona morala tako bezuslovno da veruje u mene kao ja u nju, u moju „čistotu“, da se ne boji moje „vatrenosti“ i da se ne obezbeđuje Tatjanom? ja to još nisam zaslužio u njenim očima. Ako, neka i ne zna da zaslužujem, da nisam podlegao „iskušenjima“, da ne verujem ružnim klevetama protiv nje: zato ja znam sve to, i ceniću sebe zbog toga. Ceniću svoje osećanje. Jeste, pustila me je da ispričam sve pred Tatjanom, pustila je Tatjanu, znala je da tu sedi i prisluškuje Tatjana (jer ova nije mogla da ne prisluškuje), znala je da mi se i smeje, — to je užasno, užasno! Ali... ali ipak — da li je bilo moguće sve to izbeći? Šta je mogla činiti u današnjoj svojoj situaciji, i kako je može čovek za to da okrivljuje? I ja sam je slagao za Krafta, dakle sam i ja nju obmanuo, jer je bilo nemoguće izbeći to, te sam protiv svoje volje, nevino lagao. Bože moj! — uzviknuh najednom, bolno pocrvenevši: — a šta sam ja sâm, ja lično maločas učinio? Zar nisam i ja o njoj govorio pred trećim, zar nisam maločas sve ispričao Versilovu? Uostalom, šta govorim? Tu je razlika. ja sam govorio samo o dokumentu; Versilovu sam, u suštini, saopštio samo ono što se odnosi na dokument, zato što više ništa nije ni bilo da se saopšti, i nije ni moglo biti. Zar ga nisam odmah obavestio i rekao mu da među njom i mnom „nije bilo ništa“? On je razuman čovek. H m... Ali, ipak, koliko mržnje on ima u srcu prema toj ženi još i danas! I kakva se, mora biti, dogodila drama tada između njih? I zbog čega? Naravno, zbog samoljublja! Versilov i ne može da bude sposoban ni za koje drugo osećanje sem samoljublja!
   Da, ova poslednja misao pade mi na pamet tada, odjednom, i čak je nisam ni primetio. Eto kakve su misli, redom jedna za drugom, prolazile kroz moju glavu; i ja sam tada bio sa sobom iskren; nisam se pretvarao pred sobom, nisam se sam obmanjivao; i, ako tada o nečemu nisam mislio, to je bilo jedino zbog toga što mi je nedostajalo pameti, a ne zbog jezuitizma pred samim sobom.
   Vratio sam se kući u vrlo veselom duševnom raspoloženju, mada vrlo nejasnom. Ali sam se plašio da ga analiziram, te sam se svom snagom trudio da mislim na druge stvari. Stoga sam odmah otišao kod gazdarice: odista, između nje i muža bila je strašna zavada. Ona je bila jedna vrlo jektičava činovnička žena, možda i dobra žena, ali, kao svi jektičavi, vrlo kapriciozna. Odmah sam počeo da ih mirim, svratio sam kod kirajdžije Červjakova, jednog vrlo neotesanog, rošavoga glupaka, vrlo samoljubivog bankarskog činovnika, koga nimalo nisam voleo, ali s kojim sam ipak živeo u slozi zato što sam imao slabost da s njim zajedno često teram šalu sa Petrom H ipolitovićem. Brzo sam ga nagovorio da se ne seli, premda se on sam ne bi u stvari rešio na odlazak iz stana. Cela se stvar svršila s tim da sam gazdaricu potpuno umirio, i, povrh svega, odlično joj pod glavom namestio jastuk: „Nikad to tako nije umeo da namesti Petar H ipolitović“, zlurado je rekla ona. Zatim sam otišao u kujnu s njenim oblozima od slačice, i svojeručno joj spremio dva odlična obloga. Jadni Petar H ipolitović samo me je posmatrao i zavideo mi, ali mu ja nisam dao ni prstom da što dodirne, i ona me nagradi bukvalno suzama njene blagodarnosti. I, sećam se, sve mi to posta najednom odvratno, i dosetih se da bolesnici nisam pomagao ni iz kakve dobrote svoga srca, nego tako, zbog nečega sasvim drugoga.
   Nestrpljivo sam čekao Matveju: te večeri sam se rešio da poslednji put okušam sreću i... i, sem sreće, osećao sam užasnu potrebu da se kockom; inače ne bih mogao izdržati. Da nisam imao kuda da iziđem, možda ne bih mogao izdržati, te bih otišao njoj. Matveja je uskoro trebalo da se javi, ali se najedanput otvoriše vrata, i uđe neočekivan gost, Darja Onisimovna. Namrštih se i iznenadih. Znala je gde stanujem jer je jedanput, po jednoj maminoj poruci, dolazila kod mene. Ponudih je da sedne i pogledah je radoznalo. Ona ne reče ništa, nego mi je gledala pravo u oči, i ponizno se smešila.
—  Da li vas šalje L iza? — pade mi na pamet da je zapitam.
—  Ne, nego tako sam došla.
   Rekoh joj da ću morati odmah da idem, a ona mi opet odgovori da je ona „samo tako došla“, i da će odmah otići. Bi mi je najedanput ne znam zašto žao. Primećujem da je ona kod svih nas, kod mame, i naročito kod Tatjane Pavlovne, našla mnogo saučešća, ali pošto su je smestili kod Stolbjejeve, svi naši su počeli nekako da je zaboravljaju, izuzimajući L izu, koja ju je često posećivala. Izgleda da je ona sama bila tome uzrok, jer je imala osobinu da se udaljuje i povlači, pored sve svoje poniznosti i svojih osmejaka pomoću kojih se trudila da se udobri. Meni lično nisu se dopadali ti njeni osmejci, i to što je uvek pravila očevidno lažno lice, i čak sam pomislio o njoj jedanput da baš nije bogzna koliko ni tugovala za svojom Oljom. Ali ovoga puta bi me je ne znam zašto žao.
   I tada se ona najednom, ne rekavši ni reči, naže, saže glavu, i, pruživši obe ruke napred, obuhvati me oko pojasa, a licem se prikloni na moja kolena. Uhvati me za ruku, te sam pomislio da hoće da je poljubi, ali ona je pritisnu na oči, i mlazovi toplih suza se izliše po njoj. Tresla se od jecanja, ali je plakala tiho. Srce mi se steglo, mada me je malo i ljutilo. Ali ona me je sa punim poverenjem držala obgrljena, ne bojeći se nimalo da ću se rasrditi, pored svega toga što se na mene maločas onako bojažljivo i ponizno osmejkivala. Zamolio sam je da se umiri.
   — Dragi moj, ne znam šta da činim od sebe. Čim padne mrak, ne mogu više da izdržim; čim počne da se smrkava, ne mogu više da podnosim, i nešto me vuče na ulicu, u mrak. I to, vuče me mašta. Rodilo mi se tako u mašti da ću, ako iziđem, da je najednom sretnem na ulici. Idem tako i kao vidim je. To su naravno drugi ljudi što idu, a ja pozadi naročito idem i mislim: evo ova ovde, zar nije, zar nije to moja Olja? I mislim, i mislim. Najzad oglupim i samo se sudaram sa narodom što prolazi, i uhvati me muka. Kao pijana se teturam, mnogi psuju. ja samo ćutim i ne idem nikome. Kuda bih god otišla, sve mi je teže. Malopre sam prošla pored vas i pomislila: „H ajde da svratim kod njega; on je bolji od svih, i tada je bio i on tamo“. Dragi moj, oprostite mi, meni beskorisnom čeljadetu; odmah ću otići i evo idem,..
   Najedanput se diže i pođe brzo. U tom stiže Matveja; posadih je sa sobom na saonice i odvezoh je njenoj kući, u stan Stolbjejeve.
II
 
   U poslednje vreme išao sam na kocku kod Zerščikova. Dotle sam išao u druge tri kuće, uvek s knezom, koji me je „vodio“ u ta mesta. U jednoj od tih kuća većinom se igrao faraon, i kockalo se u vrlo znatne sume. Ali tamo mi se nije dopalo: video sam da je onde potrebno imati mnogo novaca, i, sem toga onde je dolazilo mnogo sveta drskoga ponašanja, i „burna“ omladina iz višega društva. To se knezu baš dopadalo; on je voleo ne samo da se kocka, nego je voleo i da se druži s ovim besposličarima. Primetio sam da me je na tim večerima, mada je sa mnom zajedno tamo ulazio, ipak nekako, u toku večeri, izbegavao i da me ni s kim „od svojih poznanika“ nije upoznavao. ja sam se, međutim, ponašao kao pravi divljak, i čak neki put do te mere, da se dešavalo da sam time na sebe obraćao pažnju. Za kockarskim stolom sam dolazio u priliku da s kim progovorim koju reč; ali čim bih pokušao idućega dana u istim prostorijama da se zdravim s kojim gospodičićem s kojim sam ne samo razgovarao, nego se i smejao dan ranije, sedeo pored njega, i čak mu i dve karte savetovao, — on se pravio da me ne poznaje. Još i gore: pogledao bi me izveštačeno začuđen, i prošao pored mene smešeći se. Stoga sam prestao da idem tamo, i počeo da posećujem strasno jednu kloaku—drukčije ne umem daje nazovem. To je bila kockarnica sa ruletom, prilično neznatna i mala, koju je držala jedna kokota, mada se ona u sali nikad nije pojavljivala. Tamo je bilo sve užasno raspojasano, i mada su dolazili i oficiri i bogati trgovci; ipak se događale prljave stvari, što je, uostalom, mnoge baš privlačilo. Sem toga, tamo me je služila sreća. Ali sam i to mesto napustio posle jedne neprijatne istorije koja se dogodila usred igre i svršila sa tučom između dvojice gostiju. posle sam uzeo da odlazim kod Zerščikova kod koga me je, isto tako, opet uveo knez. Zerščikov je bio kapetan u ostavci, i ton na njegovim večerima bio je potpuno pristojan, vojnički, vrlo pedantan u održavanju svega što se odnosi na čast, kratak i stvaran. Šaldžije, na primer, i veliki lumpači tamo nisu dolazili. Sem toga, tu kocka nije bila šala. Igrao se faraon i rulet. Do ove večeri, do petnaestog novembra, bio sam tamo svega dvaput, i Zerščikov me je valjda znao po licu; ali nisam imao još nijednog poznanika. Kao naročito, i knez sa Darzanom došao je te večeri tek oko ponoći, vraćajući se iz kockarnice onih otmenih besposličara koju sam ja napustio: na taj način sam te večeri bio potpuno nepoznat u tuđem društvu.
   Kad bih imao čitaoca koji je pročitao sve ovo što sam do sada napisao o svojim doživljajima, bez sumnje ne bih morao da mu objašnjavam da nimalo nisam bio stvoren ni za kakvo društvo. Uopšte, nimalo ne umem da se ponašam u društvu. Kad uđem negde gde ima mnogo sveta, sve mi se čini da me svi gledaju. Prosto se povijam pod tim pogledima, povijam fizički, čak i na takvim mestima kao što je pozorište, a da i ne govorim o privatnim kućama. U ovim kockarnicama i skupovima nisam umeo da steknem držanje: čas sedim i prebacujem sebi zbog izlišne mekoće i ljubaznosti, čas najedanput ustanem i načinim kakvu nepristojnost. A međutim obični nitkovi u poređenju sa mnom, umeli su onde da se drže odlično — i to me je ljutilo više nego ma šta, tako da sam sve više i više gubio hladnokrvnost. Reći ću otvoreno: ne samo sad, nego i tada još sve to društvo, pa i sama kocka, ako hoću da budem iskren, — postalo mi je, na kraju krajeva, odvratno i mučno. Nesumnjivo mučno. Istina, osećao sam i veliku nasladu, ali do te naslade dolazio sam kroz mučenje: sve to, to jest svi ti ljudi, kocka i ja sam s njima zajedno, učinilo mi se strašno prljavo. „Čim budem dobio, pljunuću na sve!“ govorio sam sebi svaki put izjutra pre nego što bih zaspao u svom stanu posle noćne kocke. Što se tiče same kocke, treba imati na umu da ja uopšte nisam voleo novac. To jest, neću da ponavljam onaj gnusni izgovor koji se obično upotrebljava u ovakvim prilikama, da sam se kockao tobože samo radi igre, zbog uzbuđenja, radi naslade, rizika, zbog probanja sreće, itd., ali nikako zbog dobijanja novca. Meni je užasno bio potreban novac, i mada ovo nije bio moj put, nije bila moja ideja, ipak sam se tada bio rešio da oprobam i ovaj način. Tu me je zbunjivala neprestano jedna snažna misao: „Već si se uverio da neizostavno možeš postati milionar, jer imaš jak karakter koji je za to potreban; već si oprobao svoj karakter; a sad pokaži sebe i ovde: da li je za rulet potrebno više karaktera nego za tvoju ideju?“ — eto to sam neprestano ponavljao u sebi. I danas ostajem pri svom uverenju da čovek u hazardnoj igri, ako je potpuno mirnog karaktera, tako da uspe da sačuva svu oštrinu uma i sračunjenost, nije moguće da ne savlada prosti slepi slučaj i da ne dobije, — ali sam tada baš zbog toga morao sve više i više padati u razdraženje kad sam video da s časa na čas nisam u stanju da se uzdržim, nego se zanosim kao pravo derište. „Ja, koji sam mogao da izdržim glad, ne mogu sebe da zauzdam na ovakvoj gluposti!“ To me je ljutilo. Uz to, svest da u meni, ma koliko izgledao smešan i mali, leži riznica snage koja će ih sve naterati jednoga dana da promene svoje mišljenje o meni, — ta svest, još od samoga moga poniženoga detinjstva, sačinjavala je u to doba jedini izvor moga života, moju svetlost i moje dostojanstvo, moje oružje i moju utehu, inače bih, možda, izvršio samoubistvo još kao dete. I zar sam tako mogao ne ljutiti se na sebe, videvši u kakvog sam se bednog stvora pretvorio za kockarskim stolom? To je i bio razlog zašto nisam mogao da se odreknem kocke: sad to sve jasno vidim. Pored ovoga glavnog, trpelo je i moje sitno samoljublje: što sam gubio na kocki, to me je unižavalo pred knezom, pred Versilovom, mada on nije nalazio za vredno ni da govori o tome, ni pred svima, čak ni pred Tatjanom — tako mi se činilo, tako sam osećao. Najzad, da još nešto priznam: tada sam već bio pokvaren; već mi je bilo teško da se odreknem ručkova sa sedam jela u restoranu, Matveje, engleskog dućana, mišljenja moga parfimera, ukratko, svega toga. Bio sam toga svestan i tada, ali sam samo odmahivao rukom; tek sada, kad ovo pišem, obuzima me rumenilo i stid.

III
 
   Ušavši sâm i osetivši se u nepoznatoj gomili, s početka sam se prikučio kraju stola, i počeo da stavljam sitne sume, i tako sam proveo dva sata ne krenuvši s mesta. Za ta dva sata kocka je bila slaba i mrtva. Propustio sam vanredne prilike i trudio se da se ne naljutim, nego da igram hladnokrvno i pouzdano. Svršilo se s tim što za cela ta dva sata nisam ni izgubio ni dobio: od trista rubalja izgubio sam desetpetnaest. Ovaj ništav rezultat me je naljutio, a pored toga desila se i jedna vrlo gadna neprijatnost. Znao sam da u ovim kockarnicama često ima lopova, to jest ne onih sa ulice, nego među samim posetiocima koji se kockaju. Uveren sam, naprimer, da je poznati kartaš Aferdov lopov; on doduše igra ulogu po Petrogradu: baš pre nekoliko dana video sam ga gde se vozi na dva svoja ponija, ali on je lopov i krao je od mene. No o tome ću docnije: ove večeri dogodio se samo preludijum: cela ova dva sata presedeo sam na uglu stola, a pored mene, s leve strane, sedeo je za sve vreme jedan bedni fićfirić, mislim da je bio Jevrejin; on je, uostalom, negde u službi, čak je i neki spisatelj i štampa knjige. U poslednjem trenutku najedanput sam dobio dvadeset rubalja. Preda mnom su ležale dve crvene banknote, i ja videh kako je ovaj Jevrejčić pružio ruku i sasvim spokojno uzeo i odneo jednu moju banknotu. Prebacih mu, ali on mi najdrskije i nimalo ne podižući glas odgovori da je to njegov dobitak, da je on maločas takođe metnuo jednu sumu i dobio; čak nije hteo ni da produži da razgovara sa mnom, nego se okrenuo. Na nesreću, bio sam u tom trenutku u vrlo glupom duševnom stanju: pljunuv, brzo ustanem i odem, ne htevši više da se s njim objašnjavam i poklonim mu banknotu. A bilo bi i teško izvesti na čisto stvar sa ovim drskim lopovčićem jer je već bilo propušteno vreme; kocka se otvorila ponova. To je bila moja ogromna pogreška čije su se posledice docnije pokazale: trojica četvorica pored nas primetili su naše prepiranje, i videvši da sam ja novac lako prežalio, verovatno su mene samog počeli da smatraju lopovom. Bilo je tačno dvanaest sati; otišao sam u drugu sobu, razmislio i načinio nov plan, i, vraćajući se, promenio svoje banknote u carske poluzlatnike. Imao sam od prilike četrdeset komada. Razdelio sam ih na deset delova, i rešio da metnem deset puta redom na nulu, svaki put po četiri poluzlatnika. „Ako dobijem, to je moja sreća; ako izgubim, utoliko bolje; nikad se više neću kockati“. Ističem da za cela dva sata nula nije nijedanput izišla, tako da na kraju niko više nije ni metao na nulu.
   Stavljao sam stojeći, ćuteći, namršten i stisnutih zuba. Već kod trećeg uloga Zerščikov glasno objavi nulu koja celo vreme nije izlazila. Odbrojaše mi sto četrdeset carskih poluzlatnika. Još mi je ostalo sedam gomilica, i ja produžih, a međutim sve oko mene poče da se okreće i da igra.
   —  Pređite ovamo! —doviknuh preko celoga stola jednom gospodinu sa sedim brkovima i u fraku, pored koga sam sedeo ranije, i koji je već nekoliko sati sa neiskazanim strpljenjem stavljao male sume, i gubio jednu za drugom neprestano: — pređite ovamo! Ovde je sreća!
—  Je li vi to meni kažete? — začuđeno i ljutito mi odgovori on s kraja stola.
—  Jeste, vama! Tamo ćete sve izgubiti!
—  To se vas ne tiče, i molim da se ne mešate u moje stvari!
   Ali već nisam više mogao da se uzdržim. Prema meni, preko stola, sedeo je jedan stariji oficir. Gledajući na moju igru, on promrmlja svome susedu:
—  Čudnovato, nula. Ne, na nulu ne mogu da se rešim.
—  Rešite se, pukovniče! — uzviknuh ja, i stavim ponovo na nulu.
—  Molim da i mene ostavite na miru bez vaših saveta, — oštro mi odseče on. — Vi ovde mnogo vičete.
   —  Dajem vam dobar savet; hoćete li da se opkladimo da će sad opet da iziđe nula: deset zlatnika — evo, ja mećem, je li po volji?
I ja metnuh deset poluzlatnika.
   —  Opklada za deset zlatnika? To mogu, — progovori on suvo i strogo. — Kladim se protiv vas da neće izići nula.
—  Deset napoleona, pukovniče.
—  Kakvih deset napoleona?
—Deset pol u zlatnika, a samo višim stilom—napoleona.
—  Onda tako i recite: poluzlatnika, i molim da se ne šalite sa mnom.
   Naravno, nisam se nadao da ću dobiti: bilo je trideset i šest šansa protiv jedne da nula neće izići; ali sam opkladu ponudio, prvo zbog toga što sam se pravio važan, a drugo zbog toga što sam čime bilo hteo na sebe da obratim pažnju svih. Video sam dobro da me ovde iz nekoga razloga niko ne voli, i da mi to s naročitim zadovoljstvom daju na znanje. Rulet je počeo da se obrće, — i kakvo je bilo sveopšte zaprepašćenje kad je opet izišla nula! Čak svi uzviknuše od iznenađenja. Sad mi je nov dobitak potpuno pomračio svest. Opet su mi odbrojali sto četrdeset poluznatnika. Zerščikov me zapita da li pristajem da mi se jedan deo isplati u banknotama, ali mu ja nešto promucah, jer bukvalno nisam više bio u stanju da mirno i stvarno govorim. Glava mi se okretala, a noge mi se oduzimale. Najednom sam osetio da ću sad da se odvažim na nešto strašno; sem toga, pojavila mi se želja da se još s kime kladim, da stavim najedared nekoliko hiljada. Mahinalno sam privukao šakom moju gomilu banknota i zlatnika, i nisam mogao da se priberem da ih prebrojim. U tom trenutku najednom primetim iza mene kneza i Darzana: oni su se malopre vratili sa svoje kocke gde su, kako sam docnije saznao, sav novac izgubili, —  Ah, Darzane, — doviknuh mu: — ovde je sreća! Metnite na nulu!
   —  Nemam novaca, sve sam izgubio, — odgovori on suvo; a knez se činio kao da me nije ni primetio i kao da me ne poznaje.
—  Evo vam novaca! — viknuh, pokazujući mu moju gomilu zlatnika: — koliko vam treba?
—  Do đavola! — viknu Darzan, sav crven: — čini mi se da od vas nisam tražio novaca.
   —  Zovu vas, — povuče me za rukav Zerščikov. Već me je nekoliko puta zvao i gotovo se izdirao na mene, pukovnik koji je u opkladi sa mnom izgubio deset poluzlatnika.
   —  Izvolite uzmite! —viknu on sav zajapuren od ljutnje: — nisam dužan da stojim kraj vas, a posle da kažete da vam nisam novac dao. Izbrojte.
   —  Verujem, verujem, pukovniče, verujem bez brojanja; samo, molim vas, ne vičite toliko na mene i ne ljutite se, — i privukoh šakom gomilu njegovih zlatnika.
   —  Gospodine, molim vas da s drugim kim tako drugarski razgovarate, a ne sa mnom, — oštro mi odgovori pukovnik. — ja nisam s vama zajedno svinje pasao!
   —  Čudnovato da se takvi ljudi puštaju ovamo — ko je taj čovek? — neki mladić, — čuli su se poluglasni razgovori.
   Ja nisam slušao, nego stavih slepo, ali ne na nulu. Stavio sam ceo paketić banknota dugine boje na osamnaest prvih numera.
—  Darzane, da idemo, — čuh iza mene glas knežev.
   —  Idete li kući? — obrnuh se njima. — Pričekajte me: ići ćemo zajedno, ja dovršavam. Moji brojevi su dobili; dobitak je bio krupan.
   —  Basta! — viknuh i dršćućim rukama počeh da privlačim i sipam zlato u džepove ne brojeći, a gomile banknota sam kako tako gužvao prstima i gurao sve u džep sa strane. Najedanput Aferdov, koji je do maločas sedeo desno od mene i takođe igrao velike sume, pruži debelu ruku s prstenjem na tri banknote od po sto rubalja i pokrije ih šakom.
—  Dozvolite, to nije vaše, — reče on strogo i jasno, ali uostalom dosta mekim glasom.
   I to je bio taj preludijum kome je docnije, kroz nekoliko dana, bilo suđenje da ima tolike posledice. Danas se kunem čašću da su te tri banknote od sto rubalja bile moje, ali, na moju nesreću, tada, iako sam u to bio uveren da su bile moje, ipak je u meni postojala mala sumnja, a za čestitoga čoveka je to sve; a ja sam čestit čovek. Ali tada nisam još znao pouzdano da je Aferdov lopov; tada mu još ni imena nisam znao, tako da sam u tom trenutku odista mogao pomisliti da sam se prevario i da te tri banknote od sto rubalja nisu bile među onima koje su mi odbrojali. ja za celo vreme nisam brojao svoj novac, nego sam ga samo privlačio šakama, a i pred Aferdovom je ležao novac, i to baš pored moga novca, ali sređen i prebrojan. Najzad, Aferdova su ovde poznavali, smatrali ga za bogata čoveka, obraćali mu se s poštovanjem: sve je to uticalo i na mene, i ja dakle ne protestovah. To je bila užasna pogreška! Najveća svinjarija sastojala se u tome što sam bio u zanosu.
   —  Vrlo mi je žao što se ne sećam pouzdano, ali mi se sve čini da su moje, — progovorih s dršćućim usnama od ljutine.
Ove reči odmah izazvaše opšte gunđanje.
   —Kad čovek tvrdi takve stvari, potrebno je da zna pouzdano, a vi ste sami izvoleli reći da se ne sećate pouzdano, -— reče Aferdov neizdržljivo prezrivim tonom.
—  Koje taj čovek? — Kako se usuđuje samo? — ču se nekoliko uzvika.
   —  To mu nije prvi put; malopre je s Rehbergom imao istu stvar zbog deset rubalja, — ču se pored mene nečiji podao glas.
   —  Dobro, dobro! — rekoh Ja: —Ja ne protestujem, nosite! Knez... a gde su knez i Darzan? Izišli su? Gospodo, niste li videli kuda su otišli knez i Darzan?
   I pošto sam najzad pokupio sav svoj novac — nekoliko poluzlatnika nisam ni uspeo da strpam u džep, nego sam ih držao u ruci, — potrčim da stignem kneza i Darzana. Čitalac svakako vidi da sebe ne štedim, i da opisujem sebe celoga kakav sam bio u tom času, do poslednje gadosti, kako bi se moglo razumeti ono što se posle toga dogodilo.
   Knez i Darzan već su sišli niz stepenice, ne obraćajući ni najmanje pažnje na moje pozive. Skoro sam ih bio stigao, ali sam se zadržao za sekund kod vratara i tutnuo mu u ruku tri poluzlatnika, đavo ga znao zašto; on me pogleda u nedoumici i nije mi ni zablagodario. Ali meni je bilo svejedno, i, da je tu bio Matveja, sigurno bih mu dao punu šaku zlatnika; da, izgleda da sam tako i želeo da učinim, ali kad sam izišao pred kuću, najedanput se setih da sam ga ranije otpustio kući. U tom stigoše kneževe saonice, i on sede u njih.
   —  Kneže, i ja ću s vama, idem kod vas! — viknem i odgrnem pokrivač na saonicama da uđem; ali najednom, mimo mene, u saonice uskoči Darzan, i kočijaš mi istrgne iz ruku pokrivač, i pokrije gospodu.
—  Do đavola! — viknem izbezumljen. Ispalo je da sam kao sluga za Darzana držao pokrivač.
—  Kući! — viknu knez.
   —  Stoj! — dreknuh ja uhvativši se za saonice, ali konj trže, i ja padoh u sneg. Učinilo mi se čak da su se nasmejali. Kad sam se digao, uzmem jedne saonice koje su prolazile, i, goneći kočijaša da što brže tera svoju ragu, poleteh knezu.
IV
 
   Ali, kao usprkos, raga je vukla neobično sporo, iako sam kočijašu obećao čitavu rublju napojnice. Kočijaš ju je neprestano šibao i najzad ju je išibao za jednu rublju. Srce mi je pretilo da prestane kucati: počinjao sam nekakve razgovore s kočijašem, ali nisam mogao da izgovorim reči, nego sam mrmljao besmislice. Eto u takvom raspoloženju sam utrčao kod kneza! On se tek vratio; odvezao je Darzana kući, te je bio sam. Bled i ljutit šetao je no svom kabinetu. Još jedanput ponavljam: izgubio je na kocki užasno mnogo. Pogledao me je u nedoumici i nekako rasejano.
—  Opet ste došli? — reče, namrštivši se.
   —  Došao sam, gospodine, da s vama prečistim! — rekoh zaduvan. — Kako ste smeli da onako sa mnom postupite?
On me je gledao začuđeno.
—  Kad ste hteli s Darzanom, mogli ste mi reći da ćete ići s Darzanom, nego ste krenuli konja, i ja...
—  Ah, jeste, vi ste, izgleda, pali u sneg, — i nasmeja mi se u oči.
—  Na to se odgovara pozivom na dvoboj, stoga hoću prvo s vama da izvršim obračun...
   I dršćućom rukom počeh da vadim novac i mećem ga na divan, na mermerni stočić, i čak na neku otvorenu knjigu, u gomilicama, pregrštima, paketićima; nekoliko zlatnika otkotrljalo se na ćilim.
—  Ah, da, vi ste, izgleda, dobili na kocki?... Vidi se i po vašem tonu.
Nikad ranije nije sa mnom razgovarao tako drsko. Bio sam vrlo bled.
   —  Ovde... ne znam koliko ima... trebalo bi prebrojati. Vama sam dužan do tri hiljade... ili koliko? Više ili manje?
—  Rekao bih, da vam ja ne tražim da mi platite dug.
   —  Ne, ali ja sâm želim da ga isplatim, i vi znate zašto. Znam da u ovom paketiću ima hiljada rubalja, evo! — I uzeh da dršćućim rukama brojim, ali prestadoh. — Svejedno, znam da ima hiljada. Tu hiljadu zadržaću za sebe, a sve ostalo, evo ove zlatnike, uzmite za dug, kao deo moga duga: mislim da ima do dve hiljade ili možda i više!
—  A ovu hiljadu ipak zadržavate za sebe? — pecnu knez.
   —  Je li vam potrebna? U tom slučaju... hteo sam... mislio sam da nećete hteti... ali ako vam je potrebna, onda evo...
—  Ne, nije mi potrebna, — okrenu se on prezrivo od mene, i opet poče koračati po sobi.
   —  I đavo vas znao šta vam bi da mi vraćate dug? — okrenu mi se najedanput sa strašno izazivačkim licem.
—Vraćam vam zato što hoću da vas pozovem na odgovornost! — dreknem ja na njega sa svoje strane.
   —Ostavite me jedanput na miru s vašim večitim frazama i gestovima! — obrecnu se on na mene kao van sebe. — Obojicu vas hteo sam već odavno da isteram: vas i vašeg Versilova.
—  Vi ste poludeli! — viknuh ja. A i ličio je na to.
   —  Vas dvojica ste me namučili vašim praskavim frazama, sve samim frazama, frazama, frazama! O časti, naprimer! Pfuj! Odavno sam hteo da prekinem... Milo mi je, milo mi je što je došao čas. Smatrao sam sebe obaveznim, i crveneo sam zbog toga što sam morao da vas primam... obojicu! A sad se ne smatram obavezan ničim, ničim, znajte to! Vaš Versilov me je gurao da napadnem na Ahmakovu, i da je osramotim... Ne usuđujte se, posle toga, da mi govorite o časti. Jer vi ste ljudi bez časti... obojica, obojica; da li ste se vi, recimo, stideli da od mene uzimate novac?
U očima mi se zamračilo.
   —  Uzimao sam od vas kao od drugara, — počeh ja užasno tiho: — vi ste mi sami nudili, i ja sam verovao u vaša osećanja...
—  Ja nisam vaš drugar! Davao sam vam, ali ne za to, vi sami znate zašto.
—  Uzimao sam na račun Versilovljev; naravno, to je glupo, ali...
   —  Niste mogli uzimati na račun Versilovljev bez njegovog dopuštenja, kao što vam ni ja nisam mogao davati njegov novac bez njegovog dopuštenja... Davao sam vam svoj novac; i vi ste to znali; znali ste i primali; a ja sam trpeo tu odvratnu komediju u svojoj kući!
—  Šta sam ja znao? Kakvu komediju? Zašto ste mi davali?
—  Pour vos beaux ueux, mon cousin![36] — nasmeja mi se on pravo u oči.
—  Do đavola! — dreknem: — uzmite sve, evo vam i ova hiljada! sad smo kvit, i sutra...
   I ja bacih na njega onaj paketić banknota od po sto rubalja koje sam bio zadržao za sebe. Paketić mu pade pravo na prsnik, i odvalja se na patos. On mi priđe brzo sa tri velika koraka, preteći mi:
   —  Zar se usuđujete da mi kažete, — reče on svirepo i odvajajući jasno svaku reč: — da, uzimajući od mene novac ceo mesec dana, niste znali da je vaša sestra od mene zaturdnela?
   —  Šta? Kako? — uzviknuh ja, i najednom mi se noge odsekoše, i ja se bez snage sruših na divan. Docnije mi je on sam pričao da sam bio bled kao krpa. Um mi se pomutio. Sećam se da smo ćuteći gledali jedan drugom u lice. Na njegovom licu se pojavi kao neki strah; on se najedanput nagnu nadamnom, uhvati me za ramena i stade me dizati. Dobro se sećam njegovog ukočenog osmejka; u njemu je bilo i nepoverenja i čuđenja. Jeste, on nimalo nije očekivao takav efekt od svojih reči, jer je bio ubeđen u moju krivicu.
   Svršilo se s jednom nesvesticom, ali je ona trajala svega jedan trenutak. Zatim sam se osvestio; ustao sam na noge, pogledao ga i uzeo da razmišljam — i odjedanput mi se otkri cela istina, i ja kao da se probudih iz dugačkog sna! Da mi je to ko ranije rekao i zapitao me: „šta bih s njim učinio u tom trenutku“, no svoj prilici bih mu odgovorio da bih ga raskinuo na komade. Ali se dogodilo sasvim drukčije, i nimalo prema mojoj volji: samo sam pokrio lice obema rukama, i gorko zajecavši zaplakao. Samo to se dogodilo! U mladiću se najedanput pokazalo malo dete. Znači, i u to vreme još živelo je malo dete u meni čitavom polovinom. Pao sam na divan i kukao. „L izo! L izo! Jadna, nesrećna L izo!“ Tada mi je knez najednom sve poverovao.
   —  Bože, koliko sam se ogrešio o vas! — reče on s dubokim bolom. — Oh, kako sam gnusno mislio o vama u svom nepoverenju... Oprostite mi, Arkadije Makaroviću!
   Ja skočih najednom, htedoh nešto da mu kažem i stadoh preda nj, ali mu ne rekoh ništa, nego istrčah iz sobe i iz njegovoga stana. Stigao sam kući peške, jedva se sećam kojim putem. L egao sam na krevet i zagnjurio lice u jastuk, i tako sam u mraku mislio i mislio. U takvim trenutcima nikad se ne misli pametno ni logično. Razum i fantazija bili su mi kao pokidani konci, i, sećam se, maštao sam o nečem vrlo udaljenom od svih ovih događaja, sam Bog zna o čemu. Ali jad i nesreća opet se pojaviše u svesti sa bolom i tištanjem, i ponova sam krhao ruke i vikao: „L izo! L izo!“ i opet plakao. Ne sećam se kako sam zaspao, ali sam spavao tvrdo i slatko.
GLAVA SEDMA
I
 
   Probudio sam se idućega jutra u osam sati, odmah sam zaključao vrata, seo kod prozora, i počeo da mislim. Tako sam ostao do deset sati. Služavka je dvaput kucala na vratima, ali sam je oterao. Najzad, već oko jedanaest sati, opet zakuca neko na vrata. Opet sam dreknuo, ali to je sad bila L iza. S njom je ušla i služavka, donela mi kafu i počela da loži peć. Nisam mogao da oteram služavku, i sve vreme dok je Fjokla ložila drva i duvala u vatru, neprestano sam šetao krupnim koracima po mojoj majušnoj sobi, ne počinjući razgovor i čak trudeći se da ne pogledam L izu. Služavka je neiskazano dugo razvlačila svoj posao, valjda naročito, kao što obično čine sve služavke kad primete da svojim gazdama smetaju da pred njima govore. L iza je sela na stolicu kod prozora i gledala šta radim.
—  Izladiće ti se kafa, — reče ona najzad.
   Ja je pogledah: ni traga od zbunjenosti na njenom potpuno spokojnom licu, a na usnama čak i osmejak.
—  Eto ti kakve su žene! — nisam mogao da se uzdržim da ne reknem i slegoh ramenima.
   Služavka je najzad naložila peć i počela da sprema po sobi, ali ja je ljutito isterah, i najzad sam mogao da opet zaključam vrata.
—  Molim te, reci mi zašto opet zaključavaš vrata? — zapita me L iza.
Ja stadoh pred nju:
   —  L izo, da li sam mogao i da pomislim da ćeš me tako prevariti! — uzviknuh najedanput, i ne misleći da tako počnem; i sad mi ne dođoše suze na oči, nego mi se neko pakosno osećanje zari u srce, tako da sam se
i sam iznenadio. L iza porumene, ali mi ne odgovori ništa, nego je samo produžila da me gleda pravo u oči.
   —  Čekaj, L izo, čekaj, o, kako sam bio glup! Ali da li sam bio glup? Sve aluzije nagomilale su se od juče, a dotle, odakle sam mogao da saznam? Da li po tome što si posećivala Stolbjejevku i onu... Darju Onisimovnu? Ali ja sam te smatrao čistom kao sunce, L izo, i kako bi mi moglo ući u glavu takvo što? Sećaš li se kako sam te sreo tada, pre dva meseca, kod njega u stanu, i kako smo tada prošetali po suncu i bili veseli... je li već tada bilo? Već tada?
Ona mi potvrdi klimanjem glave.
   —  Onda si me još tada obmanjivala! Onda nije kriva bila moja glupost, L izo, nego je više kriv bio moj egoizam, a ne glupost, egoizam moga srca i — dopusti, uverenje u tvoju svetinju. Oh, uvek sam bio uveren da ste svi vi beskrajno iznad mene i — evo! A juče, toga jedinog kratkog dana, nisam ni imao vremena da sve shvatim, bez obzira na razne aluzije... I bez toga sam juče bio potpuno zauzet!
   Tu se opet setih Katarine Nikolajevne, i nešto bolno kao čiodom ubode me u srce, i ja sav porumeneh. Naravno da u takvom trenutku nisam mogao biti dobar prema L izi.
   —  Ama za šta se ti izvinjavaš? Meni se čini, Arkadije, da želiš da se zbog nečega izviniš. Reci mi zbog čega? — tiho i meko zapita L iza, ali vrlo čvrstim i sigurnim glasom.
   —  Kako zbog čega? A šta mi sad ostaje da radim? _— uzmi samo to jedno pitanje! I ti govoriš: „zbog čega?“ Ne znam kako da postupim! Ne znam kako u takvim slučajevima postupaju braća... Poznato mi je da s pištoljem u ruci nagone na venčanje... Učiniću i ja onako kao što dolikuje poštenom čoveku! Ali evo ne znam kako dolikuje poštenom čoveku!... Zašto? Zato što mi nismo plemići, a on je knez i pravi svoju karijeru među plemićima: on za nas, poštene ljude, neće hteti ni da čuje. Nas dvoje čak nismo brat i sestra, nego smo neka vanbračna deca, bez prezimena, deca spahijskoga roba. A da li se kneževi žene robinjama? O, gadosti! I, povrh svega, ti ovde sediš i čudiš mi se.
—  Verujem da se mučiš, — pocrvene L iza opet, — ali ti prenagljuješ i mučiš sebe sam.
   —  Prenagljujem? Zar ti misliš da još nisam dovoljno odocneo? Zar ti, ti, L izo, da mi tako kažeš? — naljutih se ja najzad. — A koliko sam podneo sramote i kako me je morao prezirati taj knez! O, sad mi je sve jasno i cela je slika predamnom: on je odista verovao da ja odavno znam za njegovu vezu s tobom, ali da ćutim ili da čak dižem nos i ponosim se familu“ — eto to je on morao o meni misliti! A za sestru i za sramotu svoje sestre primam od njega novac! To mu je bilo odvratno da gleda, i potpuno mu dajem za pravo; da svakoga dana viđa i prima u kuću nevaljalca zato samo što je njen brat, i taj da mu još govori o časti... tu ima da pukne srce, a naročito njegovo srce! I ti si sve to dopustila, nisi me obavestila! On me je toliko prezirao da je govorio o meni Stebeljkovu, a i meni je lično juče rekao da je želeo da mene i Versilova izbaci iz kuće. Pa taj Stebeljkov! „Ana Andrejevna vam je isto tako sestra kao i L izaveta Makarovna“, i još mi dovikuje: „Moje su pare bolje!“ A ja, ja se izvalio na njegovom divanu i ležim kao kakav njegov poznanik, đavo da ih nosi sve! I ti si sve to dopustila! I Darzan sad zna, sudeći bar po njegovom sinoćnjem ponašanju... Svi, svi su znali sem mene!
   —  Niko ne zna ništa, on nije govorio nijednom svom poznaniku, i nije ni mogao reći, — prekide me L iza, — a o tom Stebeljkovu znam samo da kneza muči, i da je Stebeljkov jedino mogao ponešto da nagađa... O tebi sam mu pak nekoliko puta kazala, i on mi je potpuno verovao: da ti ništa ne znaš, i zato ne razumem sada zašto i kako je to juče među vama iskrslo.
   —  Srećom sam mu sinoć isplatio dug, te mi se bar taj teret skinuo s duše! L izo, da li zna mama? A kako da ne zna: kako se juče naljutila na mene!... Ah, L izo! Zar se ti odista u sebi smatraš tako u pravu, da sebe nimalo ne okrivljuješ? Ne znam kako danas ljudi misle o tim stvarima, i šta ti misliš, to jest u pogledu mene, mame, brata, oca... Zna li Versilov?
—  Mama mu nije ništa govorila: on ne pita, verovatno neće da pita.
   —  Zna, a neće da zna, eto tako je, to sasvim liči na njega! Dobro, ti se smeješ možda ulozi tvoga brata, tvoga glupoga brata što govori o pištolju, ali mama, mama? Zar nisi pomislila, L izo, da je to prekor mami? Celu sam
se noć time mučio, prva misao koju je imala mama, svakako je bila „eto, zato što sam i ja zgrešila, a kakva mati, takva kći!“
   —  O, kako si to rekao pakosno i nemilosrdno! — prebaci mi L iza sa suzama koje joj navreše na oči, ustade i brzo pođe vratima.
   —  Stoj, stoj! — zadržah je ja, obuhvatih oko pojasa i posadih opet na stolicu, sedoh pored nje držeći je jednako.
—  Tako sam i mislila da će biti, kad sam pošla ovamo, da ćeš neizostavno tražiti da sama sebe okrivim.
Izvoli, dakle: kriva sam. Jedino sam iz gordosti maločas ćutala i nisam ništa rekla, a vas i mamu više žalim nego sebe...
Nije dovršila svoju rečenicu, nego se zaplaka gorko.
   —  Dosta, L izo nemoj da plačeš, nije potrebno. ja te ne osuđujem. je li, L izo, šta kaže mama? Reci mi, zna li ona već odavno?
—  Mislim da zna odavno, ali sam joj rekla tek kad se desilo ono, — reče ona tiho, oboriv oči.
—  A šta je rekla ona?
   —  Rekla je: „hoch!“ —još tiše reče L iza. Nemoj da učiniš što sa sobom, sačuvao te Bog! — Neću učiniti,— čvrsto dodade ona, i ponovo me pogleda. — Budi spokojan, nema nimalo bojazni.
   —  L izo draga, vidim samo da od svega ništa ne razumem, ali zato tek sad znam koliko te volim. Samo jedno ne shvatam, L izo: sve mi je jasno, jedno mi ipak ne ide u glavu: zašto si ga zavolela? Kako si mogla da zavoliš takvoga čoveka? U tome je pitanje!
—  I sigurno te je to pitanje noćas mučilo? — tiho se osmehnu L iza.
   —  Stani, L izo, to je glupo pitanje, i ti mi se smeješ; smej se, ali ipak mora čovek da se čudi: ti i on — dve takve suprotnosti! On je —Ja sam ga proučio — mračan, nepoverljiv čovek, možda je i vrlo dobar, ali je u najvećoj meri sklon da pre svega u svemu vidi zlo (u tome je, uostalom, potpuno kao i Ja!). On strasno ceni plemenitost — to dopuštam, to vidim, ali, izgleda, samo u idealu. O, on je gotov da se kaje, celoga se života neprekidno samo kaje, ali zato se nikad ne popravlja, i to, uostalom, možda kao i ja. Ima hiljadu predrasuda i pogrešnih misli i — nikakvih misli! Traži velike doživljaje, a bavi se sitnicama. Oprosti, L izo, ja sam, uostalom, budala: govoreći to, vređam te i znam to; ja razumem...
   — Portret bi mogao biti tačan, — nasmeši se L iza, — ali ti se odveć ljutiš na njega zbog mene, i zbog toga ništa nije tačno. On je od samoga početka bio nepoverljiv prema tebi, i zato ga nisi mogao proučiti, a sa mnom je bio još u L ugi... Još od L uge on samo za mene zna. Jeste, on je nepoverljiv i bolešljiv, i da nema mene, on bi poludeo; i ako me ostavi, poludeće ili će izvršiti samoubistvo; meni se čini da on to zna, — dodade L iza nekako za sebe i zamišljeno. — Jeste, on je neprestano slab, ali baš takvi slabi ljudi neki put su sposobni za vrlo velika dela... Kako si čudno govorio o pištolju, Arkadije: nije ovde potrebno to, i ja znam sama šta će se desiti. Ne trčim ja za njim, nego on trči za mnom. Mama plače i kaže: „ako pođeš za njega, bićeš nesrećna, prestaće da te voli“. U to ne verujem; možda ću biti nesrećna, ali on neće prestati da me voli. Nije to bio razlog što mu već dva meseca ne dajem pristanak na brak, nego je drugi razlog. Danas sam mu kazala: da, poći ću za tebe. Arkaša, znaš, juče je — (oči su joj bile svetle, i ona me zagrli obema rukama) — juče je došao kod Ane Andrejevne i otvoreno, sa svom iskrenošću joj rekao da ne može da je voli... Da, on se s njom potpuno objasnio, i taj plan je sad propao! On nikad nije učestvovao u tom planu, sve je to plod mašte kneza Nikole Ivanovića, i još su ga nagovarali njegovi mučenici, Stebeljkov i još jedan... Eto zato sam danas i rekla: da. Dragi Arkadije, on te vrlo moli da mu dođeš, i nemoj da se na njega ljutiš zbog sinoćnice: on danas nije baš sasvim zdrav, i ostaće celoga dana kod kuće. Arkadije, odista je bolestan; to nije samo izgovor. Naročito me je poslao i zamolio da ti kažem da si mu „potreban“, da ima mnogo što-šta da ti kaže, a ovde kod tebe, u ovom stanu, ne bi mu bilo zgodno. sad, zbogom! Ah, Arkadije, stid me je samo da ti kažem, ali kad sam išla ovamo, užasno sam se bojala da si prestao da me voliš, sve sam se molila Bogu usput i krstila, a ti si tako dobar, dragi moj! Nikad ti to neću zaboraviti! sad idem kod mame. A ti ćeš da ga voliš malo, a?
Ja je toplo zagrlih i rekoh joj:
   —  L izo, ja mislim da ti imaš čvrst karakter. Jeste, verujem da ti ne trčiš za njim, nego da on trči za tobom ali ipak...
   —  Ali ipak „zašto si ga zavolela — u tome je pitanje!“ — prekide me L iza, nasmešivši se šaljivo kao ranije, i izgovori ono: „u tome je pitanje!“ potpuno onako kao ja. I pri tom je, potpuno kao što ja činim izgovarajući tu frazu, digla kažiprst pred oči. Poljubismo se, ali kad je otišla, opet mi se steglo srce.
II
 
   Ovde primećujem samo za sebe: bilo je, na primer, trenutaka posle L izinog odlaska, kad su mi padale na pamet najneočekivanije misli u čitavim rojevima, a ja sam njima bio čak potpuno zadovoljan. „Pa šta se ja brinem, mislio sam; šta se to sve mene tiče? Tako je kod celoga sveta, ili slično tome. Pa šta je to što se desilo sa L izom? Zar sam ja obavezan da spasavam „čast“ familije?“ Pominjem ove pojedinosti da bih pokazao do koje mere još nisam bio utvrđen u raspoznavanju zla i dobra. Spasavao me je samo osećaj: znao sam da je L iza nesrećna, da je mama nesrećna, i to sam znao pomoću osećaja kad na njih pomišljao, i zato sam i sada osećao: da sve što se desilo, mora biti da nije dobro.
   Unapred pominjem da su se događaji od toga dana do katastrofe, moje bolesti, ređali s tolikom brzinom da se i ja sam, kad se sada setim, čudim kako sam mogao da ih izdržim, kako me nije prignječila moja sudbina; oni su mi oslabili razum i čak i osećanje, i, da sam na kraju krajeva, postavši neotporan, izvršio zločin — (a zločin umalo što se nije dogodio), vrlo je verovatno da bi me porota na sudu oslobodila. Ali ću se potruditi da sve prikažem u strogom redu, iako unapred opominjem da je tada u mojim mislima bilo malo reda. Događaji su naletali kao vetar, i moje misli su se zavitlavale u glavi kao suvo jesenje lišće. I pošto sam sav bio sastavljen iz tuđih misli, odakle sam mogao uzeti svoje misli, onda kad su mi bile potrebne za samostalne odluke? A nisam imao koga da me rukovodi.
   Rešio sam se da odem knezu tek uveče, da bismo se o svemu narazgovarali u punoj slobodi, a do večeri ostao sam kod kuće. Ali u sumrak dobih varoškom poštom opet jedno pisamce od Stebeljkova, U tri reda, sa hitnom i „najtoplijom“ molbom da ga posetim sutra izjutra oko jedanaest sati, „po jednoj vrlo važnoj stvari, što ćete i sami uvideti“. Pošto sam razmislio o tome, rešio sam se da učinim prema prilikama, jer do sutra je bilo još daleko.
   Bilo je već osam sati; ja bih odavno otišao, ali sam neprestano očekivao Versilova: imao sam želju da mu mnogo štošta iskažem, i srce mi je gorelo. Da odem kod mame i L ize, za sad mi se učinilo nemoguće, a osećao sam da i Versilov tamo celoga dana nije bio. Pošao sam peške, i još na putu prisetih se da zavirim u jučerašnju gostionicu na kanalu. I odista, Versilov je sedeo na istom mestu kao i juče.
   —  Znao sam da ćeš doći ovamo, — reče mi on, nasmešivši se čudno i pogledavši me čudno. Njegov osmejak nije bio lep; odavno takav osmejak nisam video na njegovom licu.
   Sedoh za sto i ispričah mu od početka sve što se desilo između kneza i L ize, i jučerašnju moju scenu kod kneza posle kocke; nisam zaboravio ni moj dobitak na kocki. On me je slušao vrlo radoznalo, i zapitao me je ponova o kneževoj odluci da se oženi L izom.
   —  Pauvre enfant, možda ništa neće time dobiti. Ali, verovatno, neće do toga ni doći... iako je on u stanju...
—  Recite mi kao prijatelju: vi ste sigurno znali za to, predosećali ste?
   —  Dragi prijatelju, šta sam mogao? Sve je to stvar osećanja i tuđe savesti, iako se to tiče ove jadne devojke. Ponavljam ti: dosta sam u svoje vreme uskakao u tuđu savest — to je najnezahvalniji posao! U slučaju nesreće neću odreći svoju pomoć ukoliko budem imao snage i ako budem umeo; a ti, dragi moj, ti zaista celo vreme nisi ništa sumnjao?
   —  Ali kako ste mogli, — uzviknem ja sav usplamteo: — kako ste mogli, ako ste i senke sumnje na mene imali da mi je poznata veza L izina s knezom, i videli da u to doba uzimam novac od kneza, — kako ste mogli i da razgovarate sa mnom, da mi pružate ruku, — meni koga ste morali smatrati za nevaljalca, jer mogu da se opkladim da ste sigurno podozrevali: da ja znam sve i uzimam od kneza novac zbog sestre, svesno!
   —  I to je stvar savesti, — nasmeši se on. — I otkuda ti znaš, — produži on s nekakvim zagonetnim osećajem, — otkuda ti znaš da se ja nisam bojao, kao i ti juče u drugom jednom slučaju, da ne izgubi svoj „ideal“, i da mesto moga vatrenoga i poštenoga mališana, ne nađem bitangu? U toj zebnji sam odlagao čas. Zašto ne pretpostaviš kod mene, mesto lenosti i lukavstva, nešto nevinije, makar i gluplje, ali plemenitije? Que diable! Ja sam vrlo često glup i bez težnje plemenite. Šta bi ti vredeo za mene kad bi već imao takve sklonosti? Da te nagovaram i ispravljam, u takvim slučajevima je to bedno; ti bi izgubio u mojim očima svaku vrednost čak i kad bi se popravio...
—  Ali L izu ipak žalite?
   —  Vrlo je žalim, dragi moj. Po čemu si zaključio da sam tako bez osećaja?... Naprotiv, trudim se iz sve snage... H o, a ti kako si, kako idu tvoji poslovi?
   —  Mahnimo moje poslove; Ja sad nemam mojih poslova. Slušajte, zbog čega vi ne verujete da će se on oženiti? Juče je bio kod Ane Andrejevne i konačno je odbio... da, to jest onaj glupi plan... onaj što se rodio u glavi kneza Nikole Ivanovića — da ih privenča. Odbio je definitivno.
   — Zbilja? A kad je to bilo? I ko ti je rekao? — uze on da se raspituje radoznalo. Ispričao sam mu sve što sam znao.
   —  H m... — reče on zamišljeno i kao razmišljajući u sebi: — to se, dakle, desilo tačno jedan sat... pre druge jedne izjave. H m... da, naravno, do sličnog objašnjenja između njih moglo je doći... mada mi je ipak poznato da se tamo o toj stvari nije ništa pominjalo ni s jedne ni s druge strane... Naravno, dovoljne su dve reči pa da stvar bude objašnjena. Ali, evo u čemu je stvar, — nasmeši se on najednom čudno: da je tvoj knez juče i prosio Anu Andrejevnu (što ja, znajući manje više za L izu, nipošto ne bih dopustio, entre nous soit dit,[37] Ana Andrejevna bi ga sigurno i u svakom slučaju odmah odbila. Ti, čini mi se, vrlo voliš Anu Andrejevnu, uvažavaš je i ceniš je? To je vrlo lepo sa tvoje strane, i zbog toga ćeš se verovatno i obradovati zbog nje: ona se, dragi moj, udaje, i sudeći po njenom karakteru, verujem da će do venčanja doći, a ja, ja joj, naravno, dajem svoj blagoslov.
—  Udaje se? A za koga? — uzviknuh ja užasno iznenađen.
—H ajde pogodi. Neću da te mučim: za kneza Nikolu Ivanovića, za tvoga dragoga starca.
Gledao sam ga razrogačenih očiju.
   —  Mora biti da je odavno imala taj plan, i, naravno, ona ga je vešto obradila sa sviju strana, — produži on leno i razvučeno. — Mislim da se to dogodilo tačno jedan sat posle posete „kneza Serjože“. (Ovaj je baš u nevreme potrčao!). Prosto je došla knezu Nikoli Ivanoviću i predložila mu.
—  Kako „predložila mu“? Biće valjda da je on njoj predložio?
   —  Ta otkud on! Ona, ona baš, zato on i jeste sasvim ushićen. On, kažu, sad samo sedi i čudi se kako mu to do sada nije palo na pamet. Čuo sam da se čak razboleo... mora biti takođe od blaženstva.
   —  Čujte, vi govorite tako podrugljivo... Gotovo ne mogu da verujem. A kako je mogla to da mu predloži? Šta mu je rekla?
   —  Budi uveren, dragi prijatelju, da se iskreno radujem, — odgovori on, načinivši najednom ozbiljno lice, — on je star, naravno, ali može da se ženi po svima zakonima i običajima, a što se nje tiče — to je opet stvar tuđe savesti, ono što sam ti već govorio, dragi prijatelju. Uostalom, ona je dovoljno pametna da ima svoje mišljenje i svoja rešenja. Odnosno pojedinosti i kakvim se rečima poslužila, to ti, dragi prijatelju, ne bih umeo reći. U svakom slučaju ona je umela da udesi tako kako ni nas dvoje ne bismo bolje mogli da smislimo. Najlepše je u svemu tome to da je sve izvedeno bez ikakvoga skandala, sve très comme il faut[38] u očima društva. Naravno da je jasno da je ona želela da sebi u društvu stvori položaj, ali ona ga odista i zaslužuje. Takve se stvari, dragi prijatelju, neprestano događaju u otmenom društvu. A mora biti da je svoj predlog iznela besprekorno i otmeno. Ona je tip stroge žene, devojka-kaluđerica, kako si je ti, dragi prijatelju, jednom okarakterisao; „hladna devojka“, kako je već odavno nazivam. Ona je već unekoliko njegova pitomica, to ti je poznato, i već je ne jedanput videla njegovu dobrotu prema njoj. Odavno me je već uveravala da ga „tako uvažava i tako ceni, tako žali, i da mu tako simpatiše“, i tako dalje, da sam delimično već bio pripremljen. O svemu tome izvestio me je jutros, s njene strane i od nje zamoljen, moj sin, a njen brat, Andreja Andrejević, s kojim se ti, čini mi se, ne poznaješ, i s kojim se ja viđam tačno jedanput u pola godine. I on odobrava njen korak s punim poštovanjem.
—Na taj način stvar je već javna? Bože, kako sam iznenađen!
   —  Ne, još nije javna, još izvesno vreme... nisam upućen dovoljno, uopšte sam u celoj stvari potpuno po strani. Ali sve je istina.
—  A šta će sad da radi Katarina Nikolajevna?... Šta vi mislite, Bjoringu se ovo neće mnogo dopasti?
   —  Ne znam... šta bi tu imalo da mu se ne dopadne; veruj mi da je Ana Andrejevna i u tom smislu u najvećoj meri na svom mestu. Zar nije osobito čeljade, ta Ana Andrejevna! Još juče pre podne, ona me je zapitala: „da li ja volim gospođu udovu Ahmakovu?“ Sećaš li se da sam ti sa iznenađenjem juče pričao: jer ona ne bi mogla poći za oca, ako bih se ja oženio ćerkom? Razumeš li sad?
   —  Ah, odista! — rekoh ja. — Ali zar je Ana Andrejevna stvarno imala razloga da misli da biste vi... mogli želeti da se ženite Katarinom Nikolajevnom?
   —  Očevidno da je tako, dragi prijatelju; a, uostalom... a uostalom, izgleda da je vreme da ideš tamo kuda si pošao. Mene, vidiš, neprestano boli glava. Pustiću da sviraju L učiju. Volim da praznujem kad je dosadno... inače, to sam ti već govorio... Beskrajno se ponavljam... Uostalom, možda ću otići odavde. Volim te, dragi moj, ali mi oprosti; kad me boli glava ili zubi, uvek želim da budem sam.
Na licu mu se pojavio nekakav težak bol; sad verujem da ga je tada bolela glava, naročito glava...
—  Do viđenja sutra, — rekoh mu ja.
—  Zašto sutra i šta će biti sutra? — nasmeši se on sumnjivo.
—  Doći ću kod vas ili ćete vi kod mene doći.
—  Ne, ja neću doći kod tebe, nego ćeš ti dotrčati kod mene...
Njegovo lice imalo je vrlo ružan izraz, ali se više nisam osvrtao na njega posle onakve vesti!
III
 
   Knez je odista bio slab i sedeo je kod kuće sam sa vlažnim oblogom oko glave. Čekao me je nestrpljivo; ali njega nije bolela samo glava, nego je više bio bolestan moralno. Opet pominjem: celo to poslednje vreme, i sve do same katastrofe, nekako sam sve imao posla sa toliko uzrujanim ljudima da su se svi činili kao poludeli, tako da sam i ja sam po nevolji morao gotovo da se zarazim. Priznajem, došao sam kod njega s neprijateljskim osećanjima, a bilo me je i stid što sam juče pred njim plakao. Ali ipak su on i L iza umeli tako vešto da me obmanu, da nisam bio u stanju da vidim da sam se ponašao kao glupak. Jednom reči, kad sam ušao kod njega, u meni su zujale lažne žice. Ali brzo je otpalo sve to što je bilo namešteno i lažno. Moram biti pravedan prema njemu: pošto je kod njega nestalo nepoverenja, predao mi se iskreno; u njemu su se pojavile crte detinje nežnosti, poverenja i ljubavi. Sa suzama u očima me je poljubio i odmah počeo da govori o glavnoj stvari... Odista, bio sam mu vrlo potreban: u njegovim rečenicama i u toku misli bilo je neobično mnogo nereda.
   Saopštio mi je svoju potpuno čvrstu nameru da se oženi L izom, i to što pre. — To što ona nije plemićka, verujte, nije me ni trenutka zadržavalo, — rekao mi je on: — moj ded se oženio robinjom, koja je bila pevačica u spahijskom teatru jednog suseda plemića. Naravno, moja familija je u mene polagala neke nade, ali sad će morati odustati od njih, a to će doći i bez borbe. H oću da prekinem, da prekinem sa svim dosadašnjim, i to konačno! Sve će biti drukčije, sve će biti novo! Ne znam zašto me je zavolela vaša sestra; ali što se mene tiče, znam da bez nje možda ne bih više bio živ. Kunem vam se iz dubine duše da smatram moj susret s L izom u L ugi za prst Božji. ja mislim da me je ona zavolela zbog „beskrajne dubine moga pada“... uostalom, da li možete da to shvatite, Arkadije Makaroviću?
—  Potpuno! — izgovorih ja iskreno ubeđenim glasom.
Sedeo sam u fotelji kod stola, a on je koračao po sobi.
   —  Moram da vam ispričam istoriju našega susreta, i neću vam ništa prećutati. Počelo je s mojom duševnom tajnom za koju je ona jedina saznala, jer sam se jedino njoj poverio. I niko sem nje do sada ne zna za nju. U L ugu sam tada došao sa očajanjem u duši, a stanovao sam kod Stolbjejevke, ne znam zašto, možda zato što sam hteo da budem potpuno sam. Tada sam baš bio napustio službu u puku. U taj puk stupio sam, po povratku iz inostranstva, posle onoga susreta u inostranstvu sa Andrejom Petrovićem. Tada sam imao novaca, trošio sam mnogo, živeo na velikoj nozi; a moji drugovi oficiri me nisu voleli, iako sam se trudio da ih ne uvredim. I priznajem vam da me niko nikad nije voleo. U puku je bio i jedan zastavnik, neki Stepanov, moram reći, jedan potpuno prazan, beznačajan i čak skroman čovek, jednom reči čovek koji se nije ničim isticao. Neosporno, uostalom, pošten. On se prilepio za mene, pred njim se nisam ni od čega ustručavao, sedeo je kod mene u uglu ćuteći po čitave dane, ali dostojanstveno, ne smetajući mi nimalo. Jedanput sam mu ispričao jednu novost o kojoj se tada govorilo, ali u koju sam upleo mnogo besmislica, o tome kako pukovnikova kći nije prema meni ravnodušna, i kako pukovnik, smatrajući me za zeta, čini sve što ja želim... Jednom reči, prelazim preko pojedinosti, iz svega ovoga napravila se vrlo zamršena i odvratna spletka. Ali ona nije potekla od Stepanova, nego od moga posilnog, koji je sve prisluškivao i zapamtio, jer je to bila smešna istorija koja kompromituje jednu mladu damu. I taj se posilni na saslušanju pred oficirima, kad se za spletku saznalo, pozvao na Stepanova kao svedoka: to jest da sam ja to Stepanovu pričao. Stepanov je bio doveden u položaj da nije mogao da porekne da je čuo; to je bila stvar časti. A kako sam ja dve trećine stvari u ovoj anegdoti sam izmislio, oficiri su se vrlo naljutili, i komandant puka morao je da nas sve pozove i da pokrene istragu. I tu su Stepanovu postavili pitanje pred svima: da li je čuo ili nije? I on je rekao celu istinu. A šta sam ja učinio tada, ja, hiljadugodišnji knez? ja sam porekao, i Stepanovu u oči rekao sam da laže, na učtiv način naravno, to jest u tom smislu daje on „pogrešno razumeo“, i slično... Opet prelazim preko pojedinosti, ali je moj položaj bio utoliko povoljan što sam, usled toga što je Stepanov često dolazio mojoj kući, mogao, ne bez izvesne verovatnosti, da predstavim stvar kao da se Stepanov, božem, sporazumeo s mojim posilnim u izvesnoj nameri. Stepanov me je samo pogledao ćuteći i slegao ramenima. Sećam se njegovog pogleda i nikad ga neću zaboraviti. Odmah zatim podneo je ostavku, ali šta mislite šta se dogodilo? Oficiri su mu, svi do jednoga, otišli u posetu i nagovorili ga da trgne ostavku. posle dve nedelje izišao sam ja iz puka: niko me nije terao, niko me nije pozivao da iziđem; za ostavku sam izneo kao razloge porodične prilike. Na tome se stvar svršila. S početka nisam o tome više vodio računa, nego sam se još na druge ljutio. Stanovao sam u L ugi, upoznao se s L izavetom Makarovnom, ali docnije, posle mesec dana, već sam gledao u moj revolver i pomišljao na smrt. ja sve stvari gledam crno, Arkadije Makaroviću. Napisao sam pismo komandantu puka i drugovima, u kome sam potpuno priznao svoju laž i rehabilitovao čast Stepanovljevu. Pošto sam napisao pismo, postavio sam sebi pitanje: „da li da pošljem pismo i da živim, ili da pošljem i da umrem?“ Odgovor na pitanje ne bih nikad bio u stanju da nađem. Slučaj, jedan slep slučaj učinio je da se, posle jednog kratkog i čudnog razgovora s L izavetom Makarovnom, najednom sprijateljim s njom. I dotle je ona dolazila kod Stolbjejevke, kod koje smo se viđali i pozdravljali, ali smo retko kad razgovarali. ja sam joj poverio sve. I tada mi je ona pružila ruku.
—  Kako je ona odgovorila na to pitanje?
   —  Nisam poslao pismo. Ona je rešila da ga ne šaljem. Ovako je motivisala: ako pošljem pismo, istina je da će to biti plemenit postupak, dovoljan da spere svu prljavštinu, i čak mnogo više; ali da li to neće prevazići moju snagu?
   Ona je bila mišljenja da to prelazi svačiju snagu, jer time se upropašćuje budućnost i onemogućava uskrsavanje u nov život. Sasvim druga bi bila stvar da je Stepanov bio upropašćen; ali njega su i bez toga oficiri rehabilitovali. Jednom reči, — paradoks; ali ona me je odvratila i ja sam joj se predao potpuno.
—  Rešila je jezuitski, ali na ženski način! — uzviknuh Ja: —ona vas je očevidno još tada volela!
   —  To me je i rodilo u nov život. Zarekao sam se da se promenim, da prekinem svoj dosadašnji način života, da otkajem pred sobom i pred njom svoju prošlost, i — evo čime se svršilo sve! Svršilo se s tim da sam s vama išao po kockarnicama, da sam igrao faraona. Nisam mogao da odolim pred nasleđem, radovao sam se opet nekoj karijeri, celom svetu, konjima... mučio sam L izu — sramota!
Protrljao je rukom čelo i produžio da šeta po sobi.
   —  Mene i vas postigla je naša ruska sudbina, Arkadije Makaroviću: vi ne znate šta treba da radite, ni ja ne znam šta treba da radim. Kad Rus malo iziđe izvan koloseka, uzakonjenog običajima, — odmah prestane da zna šta treba da radi. U koloseku je sve jasno: prihod, čin, položaj u društvu, ekipaž, posete, služba, žena, — a samo neka se kakva sitna sitnica ispreči — šta sam onda? L ist zavitlan vetrom. Ne znam šta da radim! Ova dva meseca naprezao sam se da se održim u koloseku, zavoleo sam kolosek, ugurao sam se u kolosek. Još vi ne znate koliko sam duboko pao: ja sam voleo L izu, iskreno sam je voleo, a u isto vreme sam mislio na Ahmakovu!
   —  Zar? — uzviknuh ja s bolom. — Zbilja, kneže, vi rekoste sinoć nešto za Versilova da vas je podbadao na neku podlost protiv Katarine Nikolajevne?
   —  Možda sam preuveličao stvar, te sam se ogrešio u svojoj nepoverljivosti i o njega i o vas. Ostavite to. Ili zar mislite da ja možda nisam celo to vreme, posle moga dolaska iz L uge, mislio na svoj visoki životni ideal? Kunem vam se, nikad ga nisam zaboravio i neprestano mi je lebdeo pred očima, i nimalo nije u duši mojoj izgubio od svoje lepote. Pomenuo sam zakletvu koju sam dao L izaveti Makarovnoj da ću se preporoditi. Andreja Petrović, kad mi je ovde juče govorio o plemstvu, budite uvereni, nije mi kazao ništa novo. Moj ideal je na čvrstoj osnovi: nekoliko desetina hektara zemlje (jer mi gotovo ništa više nije ostalo od nasleđa); zatim potpun, najpotpuniji prekid s društvom i s karijerom; seoska kuća, porodica i ja sâm — zemljoradnik ili nešto slično. O, u našoj familiji to nije nikakva novina: moj rođeni stric je obrađivao zemlju svojom rukom, ded takođe. Mi smo hiljadugodišnji kneževi i plemići kao Rohani, ali smo siromašni. Ovako bih naučio i svoju decu: „Uvek se sećaj, celoga života, da si plemić, da u tvojim žilama teče sveta krv ruskih kneževa, ali se ne stidi toga što je tvoj otac sam obrađivao zemlju: on je to kneževski radio. Ne bih im ostavio imetka, sem onoga komada zemlje, ali bih im zato dao više obrazovanje, i to bih smatrao da mi je dužnost. O, tu bi mi pomogla L iza, i deca, posao; o, kako sam s njom maštao o svemu tome, ovde smo zajedno maštali, u ovim baš sobama, ali u isto vreme mislio sam i na Ahmakovu, mada tu ženu nimalo ne volim, i pomišljao sam na mogućnost bogate ženidbe iz otmenoga društva! I tek posle vesti koju je juče doneo Naščokin, o onom Bjoringu, rešio sam se da odem kod Ane Andrejevne.
—  Ali vi ste kod nje otišli da prekinete? ja mislim da je to bilo pošteno od vas?
   —  Mislite? — zastade on preda mnom: — ne, vi još ne poznajete moju prirodu! Ili... ili ni ja sam nešto tu ne znam: jer tu mora biti da nije jedna priroda. ja vas iskreno volim, Arkadije Makaroviću, a sem toga duboko sam se grešio o vas za cela ova dva meseca, i zbog toga želim da kao L izin brat znate sve: ja sam išao kod Ane Andrejevne s tim da je prosim, a ne da prekidam.
—  Je li moguće? Ali L iza mi je rekla...
—  Prevario sam L izu.
   —  Dopustite: vi ste formalno zaprosili Anu Andrejevnu, a Ana Andrejevna vas je odbila? je li tako? je li tako? Ove pojedinosti su mi, kneže, izvanredno potrebne.
   —  Ne, nisam je uopšte zaprosio, ali samo zbog toga što nisam imao mogućnosti; ona mi je sama dala na znanje, — ne otvoreno, naravno, ali mi je ipak i suviše providno i jasno, i „fino“ nagovestila da je taj plan nemoguć.
—  Znači da je ipak niste zaprosili i da vaš ponos nije uvređen!
   —  Zar možete tako da sudite o tome! A moja sopstvena savest, a L iza koju sam obmanuo i... hteo da odgurnem? A zavet koji sam dao sebi i svima svojim pretcima, da ću se preporoditi i da ću iskupiti sva svoja ranija nevaljalstva! Molim vas da L izi ne govorite ništa o tome. Možda ona ne bi bila u stanju da mi tu jednu stvar oprosti! Od juče sam bolestan. U stvari, izgleda da je sad sve svršeno, poslednji knez Sokoljski otići će na robiju. Jadna L iza! Ceo dan sam vas žudno očekivao, Arkadije Makaroviću, da bih vam kao L izinom bratu otkrio ono što ona još ne zna. ja sam zločinac, jer sam saučesnik u falsifikovanju akcija **ske železničke pruge.
—  Šta to znači? Kakva robija? — skočih ja, gledajući ga sa užasom.
Njegovo lice izražavalo je najdublju, crnu, bezizlaznu tugu.
   —  Sedite, — reče on, a i on sede na fotelju prema meni. —- Pre svega da vam ispričam fakta: ima više od godinu dana, onoga baš leta u Emsu kad su bile L idija i Katarina Nikolajevna, i kad sam, posle, na dva meseca otišao u Pariz, u Parizu mi je ponestalo novaca, razume se. Tamo se odnekud našao Stebeljkov, koga sam, uostalom, još izranije poznavao. On mi je dao novaca, i obećao mi je da će mi još dati, ali je tražio da i ja pomognem njemu: bio mu je potreban jedan umetnik, crtač, graver, litograf i slično, hemičar i tehničko lice, i — sve to u izvesnom cilju. O samom cilju se već u početku izrazio dovoljno jasno. I što da ne? Znao je kakav je moj karakter, — meni je sve to bilo samo smešno. Stvar je u tome, što sam se još iz školske klupe poznavao s jednim čovekom koji sad živi kao ruski emigrant, premda nikako nije Rus poreklom, živi negde u H amburgu. Još ranije jedanput on je u Rusiji bio umešan u jednu istoriju falsifikovanja nekih hartija od vrednosti. Eto na toga čoveka računao je Stebeljkov, ali mu je bila potrebna preporuka za njega, te se obratio na mene. Dadoh mu dva reda, i odmah zaboravih celu stvar. Docnije je još jedanput ili dvaput dolazio kod mene, i tada sam od njega dobio svega do tri hiljade rubalja. Celu tu stvar sam bukvalno i zaboravio. Ovde sam od njega za sve vreme uzimao novac na menicu i na zemlje, a on se preda mnom uvijao kao rob, a juče najedanput od njega prvi put saznajem da sam zločinac. — Kad, juče?
   —  Jeste, juče, kad sam izjutra vikao na njega u kabinetu pre nego što je došao Naščokin. On se prvi put i potpuno otvoreno drznuo da mi govori za Anu Andrejevnu. Digao sam ruku da ga udarim, ali on najednom ustade i reče da sam ja s njim solidaran, i da treba da imam na umu da sam njegov saučesnik i isto takav lupež kao i on, —jednom reči, iako nisu iste reči, ali je taj smisao.
—  Kakva besmislica! Ma to je samo plod mašte?
   —  Ne, to nije mašta. Bio je danas kod mene i objasnio mi je stvar podrobnije. Te akcije su već odavno rasturene i još će se i druge rasturiti, ali izgleda da se na izvesnim mestima već počelo sumnjati na njih. Naravno, ja sam daleko od toga, ali „ipak, vi ste tada izvoleli dati ono pisamce“, — eto to mi je rekao Stebeljkov.
—  No vi niste znali u čemu je stvar?
   —  Znao sam, — odgovori knez tiho i obori pogled. — To jest, vidite, i znao sam i nisam znao. Smejao sam se svemu tome, smatrao sve za šalu. Ni o čem tada nisam mislio, utoliko manje što mi tada nimalo nisu bile potrebne lažne akcije, i što nikakve veze nisam imao s falsifikovanjem. Ali, ipak, one tri hiljade rubalja koje mi je tada dao, nije mi stavio u račun; i ja sam to dopustio. Uostalom, otkuda vi znate, možda i jesam falsifikator? Nisam mogao ne znati šta je to, nisam dete; znao sam, ali cela stvar me je zabavljala, i na taj način sam bio od pomoći nevaljalcima i robijašima... bio sam od pomoći za novac! Dakle sam i ja falsifikator!
—  O, vi preuveličavate stvar; krivi ste, ali preuveličavate!
   —  Tu ima još jedan čovek, neki Žibeljski, još mladić, iz sudske struke, neka vrsta pisara u jednom sudu. I on je saučesnik u tim akcijama. On mi je jedanput dolazio od toga gospodina u H amburgu zbog nekih sitnica, naravno ni ja sâm ne znam zbog čega, ali o akcijama nije bilo ni reči... Pa, ipak, kod njega su se sačuvala dva pismena od moje ruke, sve pisma od dva reda, i eto ona su dokaz; to sam danas dobro razumeo. Stebeljkov objašnjava da taj Žibeljski postaje opasan. Ukrao je nečiji novac, izgleda državni, ali ima nameru da još ukrade i da onda emigrira; potrebno mu je osam hiljada rubalja, ne manje, kao pomoć za emigraciju. Moj deo nasleđa bio bi sasvim dovoljan Stebeljkovu, ali Stebeljkov kaže da je potrebno zadovoljiti i Žibeljskoga... Jednom reči, treba da se odreknem moga dela u nasleđu i da dam još deset hiljada — to je njihova poslednja reč. I onda će mi vratiti moja pisma. Oni su —jasno je — u dogovoru.
—  Očevidna besmislica! Ako vas potkažu, izdali su i sebe! Zbog toga vas neće potkazati.
   —  Tako je. Ali oni mi i ne prete da će me potkazati; oni samo kažu: „mi vas, naravno, nećemo potkazati, ali u slučaju da se stvar otkrije, onda“... eto to je sve što oni kažu, i ja mislim da je to dosta! Stvar nije u tome: makar se ovo i ne otkrilo, pa i da imam ona pisma u svom džepu, — ali da budem solidaran s ovim lupežima, da im budem drug večito, večito! Da lažem Rusiju, da lažem svoju decu, da lažem L izu, da lažem svoju savest!
—  Da li zna L iza za to?
   —  Ne, ona ne zna sve. U svom sadašnjem položaju ona to ne bi mogla podneti. Još nosim mundir svoga puka, i kad god sretnem vojnika iz moga puka, svakoga trenutka, sam sebi moram da kažem da nisam dostojan da nosim taj mundir.
   —  Čujte, — reknem mu ja, — tu nema šta da se razgovara: vi imate jedan jedini način da se spasete; otidite knezu Nikoli Ivanoviću, pozajmite od njega deset hiljada, zamolite ga, ne otkrivajte mu ništa, dozovite zatim ona dva lupeža, obračunajte se s njima i otkupite vaša pisma... i stvar je svršena! Cela stvar biće svršena, a vi onda na posao da obrađujete zemlju! Mahnite se fantazija i poverite se životu!
   —  Na to sam pomišljao, — reče on čvrstim glasom. — Rešavao sam se danas celoga dana, i najzad sam se rešio. Samo sam vas čekao; ići ću kod njega. Znate li da još nikad u životu nisam ni kopejke pozajmio od kneza Nikole Ivanovića. On je dobar prema našoj familiji, i dosta je to dokazao, ali ja lično nisam nikad uzimao novaca od njega. No sad sam se rešio... Treba da znate, naš rod Sokoljskih je stariji od roda kneza Nikole Ivanovića: oni su mlađa linija, čak pobočna, gotovo sporna... Naši pretci su bili u svađi. U početku reforama Petra Velikog, moj prapraded koji se takođe zvao Petar, bio je i ostao raskolnik, i skitao se no kostromskim šumama. Taj knez Petar je u drugom braku bio oženjen neplemićkom... I tada su se izdigli ovi drugi Sokoljski, ali ja... o čemu sam počeo da govorim.
Bio je vrlo iznuren i gotovo se zaneo u govoru.
   — Umirite se, — ustadoh ja i uzeh šešir, — lezite i ispavajte se, to neka vam bude prvo. A knez Nikola Ivanović neće vam ništa odreći, naročito sada kad je srećan. je li vam poznata poslednja novost? Zar još ne znate? Čuo sam neverovatnu stvar: da se knez ženi; to je još tajna, ali ne za vas, naravno.
   I ispričah mu sve, neprestano stojeći sa šeširom u ruci. Njemu ništa nije bilo poznato. On se žurno raspitivao o pojedinostima, naročito o vremenu, mestu, i o tome da li je vest dovoljno pouzdana. Naravno, nisam mu zatajio da se to, prema pričanju, desilo odmah posle njegove jučerašnje posete kod Ane Andrejevne. Nisam u stanju da izrazim koliki je bolan utisak na njega načinilo ovo moje saopštenje; lice mu se promenilo, nekako se iskrivilo, pod lažnim osmejkom su mu se grčevito stegle usne; na kraju je užasno pobledeo i duboko se zamislio, oborivši oči. Tad mi je bilo jasno da je njegovo samoljublje bilo strašno pogođeno jučerašnjim otkazom Ane Andrejevne. Možda mu se, u njegovom bolešljivom raspoloženju, učinila suviše osvetljena u tom trenutku njegova jučerašnja smešna i ponižavajuća uloga pred tom devojkom, u čiji je pristanak, kako se sad videlo, bio celo vreme tako spokojno uveren. I pekla ga je možda i misao da je počinio takvu podlost prema L izi tako uzalud! Interesantno je: za šta se sve ovi otmeni fićfirići međusobno smatraju, i na osnovu čega se međusobno uvažavaju; ovaj knez je trebao da pretpostavi da Ana Andrejevna zna za njegovu vezu s L izom koja je u stvari njena sestra, a ako ne zna, da će jednoga dana sigurno saznati; no on ipak „nije sumnjao u njen pristanak!“
   — I zar ste vi odista mogli pomisliti, — diže on najedanput pogled na mene gordo i sa samopouzdanjem, — da ću ja, ja biti sposoban da sad, posle takvog saopštenja, idem knezu Nikoli Ivanoviću da od njega molim novaca? Od njega, verenika devojke koja me je juče odbila, — kakva niskost, kakvo lakejstvo! Ne, sad je sve propalo, i, ako je pomoć toga starca bila jedina nada, neka propadne i ta jedina nada!
   U svojoj duši sam se složio s njim, ali na stvarnost je ipak trebalo gledati šire: da li je stari knez odista još bio čovek, verenik? U mojoj glavi rodilo se nekoliko planova. I bez toga sam, uostalom, rešio da sutradan neizbežno odem do starca. A sad sam gledao da smanjim utisak moje vesti i da jadnoga kneza nagovorim da legne da spava! „Ispavajte se, i misli će vam biti svetlije, videćete sami!“ On mi je toplo stisnuo ruku, ali se sad nismo poljubili. Obećao sam mu da ću mu doći sutra uveče, te „ćemo razgovarati, razgovarati: jer se nakupilo mnogo stvari o kojima treba da razgovaramo“. Na ove moje reči on se nekako fatalno nasmešio.

GLAVA OSMA
I
 
   Cele ove noći sanjao sam rulet, kocku, zlato, obračune. Sve sam nešto računao, ili za kockarskim stolom veličinu sume koju treba da igram, ili izgled na dobit, i to me je davilo cele noći kao mora. Istinu da kažem, i celog prošlog dana sam, bez obzira na sve silne utiske koje sam imao, svaki čas mislio na moj dobitak na kocki kod Zerščikova. Trudio sam se da suzbijem misao, ali nisam mogao da suzbijem utisak, i zadrhtao bih čim bih se setio. Ovaj dobitak me je ujeo za srce. Da nisam ja rođen kockar? Bar jedno je sigurno: da imam osobine kockara. Čak i sad kad sve ovo pišem, čitave minute rado mislim na kocku! Desilo mi se da po čitave sate neki put provodim sedeći i ćuteći, sa kockarskim računima u glavi, i maštajući o tome kako se kockam i kako dobijam. Da, ja imam mnogo raznih „osobina“, i imam nemirnu dušu.
   Oko deset sati nameravao sam da odem kod Stebeljkova, i to peške. Matveju sam otpustio čim se prijavio. Pijući kafu, razmišljao sam. Zbog nečega sam bio zadovoljan; kad sam zagledao u sebe, dosetio sam se da sam zadovoljan u glavnom zbog toga „što ću danas biti kod kneza Nikole Ivanovića“. Ali taj dan bio je u mom životu fatalan i neočekivan, i otpočeo je odmah s iznenađenjem.
   Tačno u deset sati otvoriše se širom moja vrata, i u sobu uleti — Tatjana Pavlovna. Sve sam mogao očekivati, samo ne njenu posetu, i ja skočih od straha. L ice joj je bilo kao u furije, mlatarala je rukama besno, i, da ju je ko zapitao, možda ni ona sama ne bi umela da kaže zašto je dotrčala kod mene. Unapred pominjem: ona je malo pre toga saznala za jednu neobičnu vest koja ju je porazila, te je bila pod prvim njenim utiskom. Ta vest ticala se i mene. Uostalom, ona je kod mene provela samo pola minuta, ili najviše jedan minut, sigurno nije više. Odmah je skočila na mene.
   —  Dakle, tako ti! — stade preda me, sva se nagnuvši napred. — Ah, kuče jedno! Šta si to počinio? Zar još ne znaš? I pije kafu! Ah ti, brbljavče, ah ti, laparalo, ah ti, ljubavniče od hartije... takve kao što si ti, treba šibom, šibom, šibom...
—  Tatjana Pavlovna, šta je bilo? Šta se desilo? Mama?...
—  Čućeš! — grozno dreknu ona i istrča iz sobe, — ne dajući mi vremena ni da je dobro vidim.
   H teo sam, naravno, da potrčim za njom, ali me je zaustavila pomisao, u stvari to nije ni bila pomisao, nego neki taman nemir: predosećao sam da je „ljubavnik od hartije“ u njenom larmanju bila glavna reč. Naravno, sve ne bih mogao pogoditi sam, i ja žurno iziđoh, da što pre svršim posao sa Stebeljkovom, i odem do kneza Nikole Ivanovića. „Tamo je ključ svega!“ — pomislih instinktivno.
   Čudnovato na koji način, ali Stebeljkov je već znao sve o Ani Andrejevnoj, i znao je čak u pojedinostima; neću opisivati njegov razgovor i njegove gestove, reći ću samo da je bio ushićen, do bunila ushićen zbog „vešto izvedenog posla“.
   —  To je žena! Ax, to je žena! — uzvikivaoje on. — Ne, ona ne radi kao mi! Mi ovde sedimo i ništa, a ona zaželela da pije vodice na pravom izvoru — i napila se. To je... to je klasična statua! To je klasična statua Minervina, samo što ide i nosi moderne haljine!
   Zamolih ga da pređe na stvar; cela stvar, kao što sam unapred i zamišljao, svršila se s tim da se knez skloni i nagovori da ode da zamoli pomoć od kneza Nikole Ivanovića. „Inače će se, možda, vrlo, vrlo rđavo provesti, i to protiv moje volje; je li tako ili nije tako?“
   Opet mi je zagledao u oči, ali izgleda da nije slutio da sam ja od juče nešto više saznao. Nije mogao ni slutiti: samo po sebi se razume da se nisam ni rečju ni pogledom izdao da znam za „akcije“. Nismo se dugo objašnjavali, on mi je odmah počeo da nudi novaca, i to „mnogo, mnogo, samo učinite da knez ode i zamoli. Stvar je hitna, vrlo hitna, u tome i jeste sve, što je stvar vrlo hitna!“
   Nisam hteo kao juče da se s njim sporim i prepirem, nego sam ustao da pođem, rekavši mu za svaki slučaj da ću „gledati“. Ali me on najedanput beskrajno iznenadi: već sam bio stigao do vrata, a on me neočekivano uhvati rukom ljubazno oko pojasa i poče da mi govori... vrlo nerazumljive stvari. Prelazim preko pojedinosti i neću da navodim ceo tok razgovora, da ne bih zamarao. Smisao je, kratko rečeno, bio taj da mi je predložio da ga „upoznam s gospodinom Dergačevom, pošto vi tamo odlazite!“ ja se odmah pritajih, trudeći se da se ne izdam nikakvim pokretom, ali sam mu, uostalom, odmah odgovorio da se ja tamo ni s kim ne poznajem, i da sam tamo bio svega jedanput slučajno.
—  Ali kad ste mogli da idete jedanput, možete ići i drugi put, je li tako ili nije tako?
   Zapitah ga otvoreno, ali potpuno hladnokrvno, zbog čega mu je to potrebno. I čak ni sada ne mogu da razumem kako do te mere može da bude naivan čovek koji očevidno nije glup, koji je „iskusan“, kako ga je ocrtao Vasin. On mi je potpuno otvoreno objasnio da on podozreva da kod toga Dergačeva ima „po svoj prilici zabranjenih, strogo zabranjenih stvari, i da bih ja, ako to ispitam, iz svega toga mogao da za sebe izvučem izvesnu korist“. I, nasmešivši se, namignu na mene levim okom.
   Nisam mu odgovorio ništa pozitivno, nego se napravih kao da razmišljam, i „obećah da ću razmisliti o stvari“, a zatim žurno izađoh. Stvari su se zapetljavale: poleteo sam Vasinu, i srećom ga nađem kod kuće.
—  Ah, i vi! — zagonetno mi reče on kad me je spazio.
   Ne vodeći računa o ovoj njegovoj rečenici, pređoh pravo na stvar, i ispričah mu sve. On je očevidno bio poražen, mada nije nimalo gubio hladnokrvnost. Sve me je u pojedinostima ispitao.
—  Da ga niste, može biti, pogrešno razumeli?
—  Ne, razumeo sam ga sasvim tačno, jer je smisao njegovih reči bio potpuno jasan.
   —  U svakom slučaju sam vam vrlo blagodaran, — dodade on iskreno. —Da, odista, ako je sve bilo tako, znači daje verovao da vi ne biste mogli da se oduprete izvesnoj sumi.
   —  A njemu je pored toga poznat moj položaj: mnogo sam se kockao i vodio sam odvratan život, Vasine.
—  To sam čuo.
—  Najzagonetnije mi je to što on od vas zna da i vi tamo odlazite, — osmelih se ja da zapitam.
   —  On vrlo dobro zna, — potpuno prosto odgovori Vasin, — da ja tamo ni u šta nisam upleten. A i svi ti mladići su samo laparala, i ništa drugo; vi se, uostalom, sami, bolje nego svi, toga sećate.
Učinilo mi se da mi on pomalo ne veruje.
—  U svakom slučaju, vrlo sam vam blagodaran.
—  Čuo sam da poslovi gospodina Stebeljkova baš ne idu najbolje, — pokušah ja da još ispitujem: — bar sam čuo za neke akcije...
—  Za koje akcije ste čuli?
   Naročito sam bio pomenuo „akcije“, ali, naravno, ne zato da mu ispričam jučerašnju kneževu tajnu. H teo sam samo da načinim aluziju i da ocenim po njegovom licu, po očima, da li on ma šta zna o tim akcijama. Postigao sam cilj: po nehotičnom i trenutnom pokretu njegovoga lica pogodio sam da on tu, možda, nešto zna. Nisam mu odgovorio na pitanje: „kakve akcije“, nego sam oćutao; a on, i to je zanimljivo, nije produžio dalje razgovor o tome.
—  Kako je sa zdravljem L izaveta Makarovna? — zapita on toplo.
   —  Zdrava je. Moja vas je sestra uvek cenila... Oči mu senuše radošću: već sam odavno slutio da nije ravnodušan prema L izi.
—  Neki dan je bio kod mene knez Sergije Petrović, — reče on najednom.
—  Kad? — viknuh ja.
—  Tačno pre četiri dana.
—  Nije bio juče?
—  Ne, juče nije bio. Pogledao me je radoznalo.
   —  Docnije ću vam jedanput, možda, pričati podrobnije o tom našem sastanku, ali sam nalazim za potrebno da vam obratim pažnju (reče Vasin zagonetno), da mi se učinilo da je u nenormalnom duševnom stanju i... čak i umnom. Uostalom, imao sam još jednu posetu, — nasmeši se on najednom: — maločas, pre nego što ste vi došli, i opet sam morao i o tom posetiocu da zaključim da nije sasvim normalan.
—  Knez je bio ovde maločas?
   —  Ne, nije bio knez, ne govorim sad o knezu. Malopre je bio ovde Andreja Petrović Versilov i... zar vi ništa ne znate? Zar se nije s njim desilo ništa naročito?
—  Možda se i desilo, ali šta se s njim dogodilo kod vas? — zapitah ja radoznalo.
   —  U stvari, morao bih da čuvam tajnu... Nekako čudno razgovaram sa vama, sve o samim tajnama, — opet se nasmeši on. — Ali Andreja Petrović mi nije tražio da ne govorim. Međutim, vi ste njegov sin, i pošto poznajem vaše osećaje prema njemu, čak ću, izgleda, vrlo dobro učiniti ako vam obratim pažnju. Zamislite, dolazio mi je s pitanjem: „Ako bi se slučajno, ovih dana, uskoro, on morao tući na dvoboju, da li pristajem da mu budem sekundant?“ ja sam, naravno, odbio.
   Bio sam beskrajno iznenađen; ova novost me je više nego sve ostale obespokojavala: nešto je bilo, nešto se sigurno desilo što ja ne znam! Najedared mi kao munja prođe kroz glavu da mi je Versilov juče rekao: „Neću ja doći tebi, nego ćeš ti dotrčati meni!“ A ja poleteh knezu Nikoli Ivanoviću, još jače predosećajući da ću kod njega naći razjašnjenje. Pri rastanku Vasin mi je još jednom zablagodario.
II
 
   Stari knez sedeo je pred kaminom, pokrivenih nogu, pledom. Primio me je nekako začuđen što sam došao, a međutim je gotovo svakoga dana slao da me zovu. Inače se sa mnom ljubazno pozdravio, ali na moja prva pitanja odgovorao mi je malo bez volje i strašno rasejano. S vremena na vreme izgledalo je kao da o nečem razmišlja, i svaki čas bi me pogledao kao da je nešto zaboravio, i hteo da se seti nečega što se nesumnjivo moralo odnositi na mene. Rekoh mu otvoreno da sam već čuo sve, i da mi je vrlo milo. Na usnama odmah mu se ukaza ljubazan i dobroćudan osmejak, i on ožive; ustručavanje i nepoverljivost nestadoše u času, kao da ih je zaboravio. Tako je i bilo.
   —  Dragi moj prijatelju, znao sam da ćeš ti prvi doći, i, znaš, još juče sam o tebi mislio: „Ko će se obradovati? On će se obradovati!“ Sem njega, niko više: ali ne mari. L judi imaju rđav jezik, no to nema važnosti... cher enfant, sve je ovo tako uzvišeno i tako divno... Ali ti je i sam poznaješ dobro. A i o tebi Ana Andrejevna visoko misli. Ona — ona ima strogo i divno lice iz engleskih spomenica. Ona je najdivnija engleska gravura kakva samo može biti... Pre tri godine imao sam čitavu kolekciju tih gravura... Uvek, uvek sam imao tu nameru, uvek; čudim se samo kako mi to nikad nije palo na pamet.
—  Koliko se sećam, vi ste uvek tako voleli i odvajali od ostalih Anu Andrejevnu.
   —  Dragi prijatelju, mi nećemo nikome nanositi štetu. Život s prijateljima, s rodbinom, s onima koji su ti mili srcu, — to je raj. Svi su ljudi pesnici... Jednom reči, to je poznato još iz najstarijih vremena. Znaš, u leto ćemo prvo u Soden, a zatim u Bad-Gastajn. Ali ti odavno nisi bio kod mene, dragi prijatelju; šta je s tobom? Čekao sam te neprestano. Znaš dobro, mnoge stvari su se desile od toga doba? Šteta samo što sam uznemiren: čim ostanem sam, uznemirim se. I zbog toga i ne treba da ostanem sam, zar nije tako? To je kao dvaput dva. To sam odmah razumeo posle prvih njenih reči. O, dragi prijatelju, rekla mi je svega dve reči, ali one su... bile kao najlepša poezija. Uostalom, ti si njen brat, gotovo brat, zar nije tako? Dragi moj, nisam te uzalud toliko voleo! Kunem ti se, sve sam to predosećao. Poljubio sam joj ruku i zaplakao se.
   Izvadio je iz džepa maramicu kao da je opet hteo da plače. Bio je jako potresen, i izgleda da je njegovo stanje bilo jedno od najtežih koje sam mogao da zapamtim za sve vreme našeg opštenja. Obično i gotovo uvek bio je nesravnjeno svežiji...
   —  Ja bih svima da oprostim, dragi prijatelju, — govorio je on dalje. — H teo bih svima da oprostim, i već se odavno ni na koga ne srdim. Meni ostaje umetnost, la poésie dans la vie,[39] pomaganje nesrećnih, i ona, biblijska lepotica. Quelle charmante personne,[40] ha? L es chants de Salomon... non, se n est pas Salomon, c est David qui mettait une jeune belle dans son lit pour se chauffer dans sa vieillesse. Enfin, David, Salomon,[41] sve mi se To okreće no glavi, pravi xaoc. Svaka stvar, cher enfant, može da bude i veličanstvena i u isto vreme i smešna. sette jeune belle de la vièiliesse de David — c est Tout un poème.[42] a u Pol de Koka ispala bi od toga kakva scène de bassionoire.[43] i svi bismo se smejali. Pol de Kok nema ni mere ni ukusa, iako ima talenta... Katarina Nikolajevna se smeši... Rekao sam da nikome nećemo smetati. Mi smo počeli naš roman, i neka nas ostave da ga dovršimo. Neka je to samo san, ali neka nam ne oduzimaju taj san.
—  Kako san, kneže?
—  San? Kako san? Pa eto, makar to bio samo san, ali neka me puste bar da umrem s tim snom.
—  O, kneže, zašto da umrete? Treba da živite, baš sad treba da živite!
   —  A da šta ja govorim? ja to neprestano i tvrdim. Uopšte ne znam zašto je život tako kratak. Da ne bi bio dosadan, naravno; jer život je umetničko delo samoga Tvorca u savršenoj i besprekornoj formi Puškinovih stihova. Kratkoća je prvi uslov umetničkoga dela. Ali kad kome nije dosadno, treba mu dopustiti da živi poduže.
—  Recite mi, kneže, je li ova stvar već javna?
   —  Nije, dragi moj, to nipošto nije. Mi smo to tek sami ugovorili. To je čisto porodična, porodična, porodična stvar. Za sada sam je otkrio jedino Katarini Nikolajevnoj zato što smatram da sam se o nju ogrešio. O, Katarina Nikolajevna je anđeo, ona je anđeo!
—  Jeste, jeste.
   —  Jeste? I ti kažeš da jeste? A ja sam mislio da si ti njen neprijatelj. Ah, da, zbilja, ona me je molila da te više ne primam. I zamisli, kad si ušao, to sam, odjednom zaboravio.
   —  Šta kažete?—skočih Ja:—Zašto? Kad? (Predosećanje me nije prevarilo; jeste, nešto slično sam predosećao još od jutrošnjeg dolaska Tatjaninog)!
   —  Juče, dragi moj Juče, čak i ne razumem kako si sad mogao da prođeš, jer su preduzete mere. Kako si ušao?
—  Prosto, ušao sam.
   —  To je najverovatnije. Da si hteo da uđeš pomoću lukavstva, uhvatili bi te, ali zato što si ušao prosto, propustili su te. Prostota, mon cher, to je u suštini najveće lukavstvo.
—  Ništa ne razumem: dakle, i vi ste rešili da me ne primate?
   —  Ne, dragi prijatelju, ja sam rekao da se u to ne mešam... Upravo dao sam potpun pristanak. A budi uveren, dragi moj dečače, da te vrlo volim. Ali Katarina Nikolajevna je odveć odlučno tražila... I eto!
   U tom trenutku najedanput se pojavi u vratima Katarina Nikolajevna. Bila je obučena za izlazak i, kao što je uvek i ranije činila, svratila je kod oca da ga poljubi. Kad me je videla, zastala je, zbunila se, brzo se okrenula i izišla.
—  Voilà![44] — viknu poraženi i užasno uzbuđeni knez.
—  To je nesporazum! — viknuh Ja: — samo jedan čas... sad, sad ću da se vratim, kneže!
I potrčah za Katarinom Nikolajevnom.
   Sve što se desilo zatim, događalo se tako brzo, da nikako nisam mogao da razmislim, niti da se spremim kako da se ponašam. Da sam mogao da se spremim, naravno da bih se ponašao drukčije, ali ovako sam izgubio glavu kao kakvo malo derište. Potrčao sam u njene sobe, no lakej mi usput reče da je Katarina Nikolajevna već izišla i da se penje u kola. Tada vratolomno potrčim na svečane stepenice. Katarina Nikolajevna je silazila niz njih, u bundi, a s njom zajedno je išao, ili, bolje rečeno, vodio ju je jedan visok stasit oficir u uniformi, bez šinjela, sa sabljom; šinjel je za njim nosio lakej. To je bio taj baron, pukovnik; bilo mu je trideset i pet godina; bio je tip elegantnog oficira, suvonjav, malo odveć duguljastog lica, riđih brkova i čak i trepavica. L ice mu istina nije bilo lepo, ali je imalo oštar i izazivački izgled. Opisujem ga površno, onako kako sam ga video u tom trenutku. Pre toga ga nikad nisam video. Trčao sam za njima niz stepenice bez šešira i bez bunde. Katarina Nikolajevna me je prva spazila i brzo mu nešto šanula. On okrenu glavu, i odmah dade znak sluzi i vrataru. Sluga načini korak prema meni još u samoj kapiji, ali ga ja odgurnuh rukom i iskočim za njima pred kapiju. Bjoring je pomagao Katarini Nikolajevnoj da sedne u kola.
   —  Katarina Nikolajevna! Katarina Nikolajevna! — vikao sam ja ne misleći ništa (kao magarac! kao magarac! o, svega se sećam; bio sam bez šešira)!
Bjoring se opet okrenu ljutito prema sluzi i viknu mu nešto glasno, jednu ili dve reči, nisam razabrao.
Osetio sam da me je neko uhvatio za lakat. U tom trenutku se kola krenuše; ja opet viknuh i potrčah za kolima. Katarina Nikolajevna, to sam video, gledala je kroz prozor na kolima, i bila je vrlo uznemirena. Ali u svojoj žurbi, trčeći za njom, nehotice sam, i ne primećujući, jako udario o Bjoringa, i, izgleda, vrlo jako mu nagazio na nogu. On nešto viknu, škrgutnu zubima, i snažnom rukom uhvativ me za rame, odgurnu me ljutito, tako da sam odleteo tri koraka daleko. U to mu dodadoše šinjel, on ga ogrnu, sede u saonice, i iz saonica još jedanput preteći nešto doviknu sluzi i vrataru, ukazujući na mene. Oni me uhvatiše i zadržaše: jedan sluga baci na mene moju bundu, drugi mi dade šešir i — više se ne sećam šta su govorili; nešto su govorili, a ja sam stajao i slušao ih, ne razumevajući ništa. Odjedared im okrenuh leđa i pobegoh.

III
 
   Ništa ne shvatajući i sudarajući se sa prolaznicima, najzad sam, trčeći, stigao u stan Tatjane Pavlovne; nije mi ni na pamet palo da usput uzmem kola. Bjoring me je odgurnuo u njenom prisustvu! Istina, ja sam ga zgazio na nogu i on me je instinktivno odgurnuo, kao čovek kome su nagazili na žulj (a možda sam mu odista nagazio na žulj!). Ali ona je to videla, a videla je i da me hvataju sluge, i to se sve događalo na njene oči, na njene oči! Kad sam utrčao kod Tatjane Pavlovne, u prvi mah nisam mogao ništa da progovorim, i donja vilica mi je drhtala kao u groznici. Da, bio sam u groznici i, povrh toga, plakao sam... O, bio sam tako uvređen!
   —  A! Šta? Izbacili su te napolje? Tako i treba, tako i treba! — reče Tatjana Pavlovna; ja se ćuteći spustih na divan i stadoh da je gledam.
   —  Šta ti je? —pogleda me ona pažljivo. — Na ti čaša vode, pij malo vode, popij! Govori, šta si tamo opet zabrljao?
Ja joj promrmljah da su me izbacili, i da me je Bjoring udario na ulici.
—  Da li si već u stanju što da razumeš ili nisi? Na, pročitaj ovo, i raduj se.
   I uzev sa stola jedno pismo, dade mi ga, i stade preda me u očekivanju. Odmah sam poznao Versilovljev rukopis, bilo je svega nekoliko redova: pismo je bilo upućeno Katarini Nikolajevnoj. Zadrhtao sam, i moć shvatanja u času mi se opet vratila u punoj snazi. Evo sadržine ovoga strašnog, sramnog, ružnog, razbojničkog pisma od reči do reči:
 
„Milostiva gospođo,
Katarina Nikolajevna!
   Mada znam da ste razvratnica po svojoj prirodi i po svojoj veštini, ipak sam mislio da ćete obuzdati svoje strasti, i da bar nećete baciti oko na decu. Ali vi se ni toga ne stidite. Upozoravam vas da onaj poznati vam dokument nije spaljen na sveći, i da nikad nije bio kod Krafta, tako da tim ništa nećete postići. Zbog toga nemojte da besciljno razvraćate jednog mladića. Poštedite ga, on je još nedozreo, gotovo dečak, nerazvijen i umno i fizički; šta će vam on? Meni je, međutim, stalo do njega, i zbog toga sam se i odvažio da vam pišem, mada se ne nadam uspehu. Čast mi je izvestiti vas da kopiju ovoga pisma istovremeno šaljem i baronu Bjoringu. A. Versilov“.
Pobledeo sam čitajući ovo pismo, ali zatim najedanput planuh i usne mi zadrhtaše od besa.
—  To on kaže za mene! To je povodom onoga što sam mu otkrio pre tri dana! — viknuh razjaren.
—  Da, povodom onog što si mu „otkrio“! — reče Tatjana Pavlovna i istrže mi pismo iz ruku.
   —  Ali... ja mu nisam o tome govorio! Baš ništa o tome! O, Bože, šta li će sad ona o meni da misli! Ma on je poludeo? On je poludeo... Juče sam bio s njim. Kad je poslato pismo?
—  Poslato je juče u toku dana, uveče je stigao, a danas mi ga je ona predala lično.
—  Ali ja sam juče bio s njim! On je poludeo! Tako nije mogao napisati Versilov, to je pisao lud čovek!
Ko još može tako pisati jednoj dami?
   —  Pišu takvi ludaci u jarosti kad od ljubomore i pakosti oslepe i ogluve, a krv im se pretvori u otrov... I ti ga još nisi upoznao kakav je! Ali zato će ga sad i prignječiti zbog ovoga, da ništa od njega neće ostati. Sam je pružio glavu pod se! Bolje bi mu bilo da ode noću na Mikolajevsku železničku prugu, da metne glavu na šine, tamo bi mu se otkinula, kad mu je teška za nošenje!A šta te je teralo da mu pričaš! Šta te je teralo da ga dražiš? H teo si da se pohvališ?
   —  Ali kakva mržnja! Kakva mržnja! — rekoh ja, i udarih se rukom po čelu: — i zašto, zašto! Prema jednoj dami! Šta mu je to ona skrivila? Kakvi su odnosi bili između njih, te da je moguće da napiše ovakvo pismo?
—  Mržnja! — s ljutitim osmejkom reče Tatjana Pavlovna, podražavajući mi.
Opet mi krv udari u lice: najedanput kao da shvatih nešto sasvim novo; pogledah je vrlo radoznalo.
   —  Da se kupiš odavde! — siknu ona, brzo se okrenuv i mahnuvši na mene rukom. — Dosta sam se s vama svima nagutala! sad mi je već suviše! Ako ćete i u zemlju da propadnete!... Žao mi je još samo tvoje majke...
Ja sam, naravno, otrčao Versilovu. Bože, takva podmuklost! Takva podmuklost!

IV
 
   Versilov nije bio sam. Da objasnim prvo: kad je juče poslao onakvo pismo Katarini Nikolajevnoj i odista (sam Bog zna zašto) poslao prepis i baronu Bjoringu, on je, prirodno, morao danas u toku dana očekivati i izvesne „posledice“ svoga postupka, te je prema tome i preduzeo mere svoje vrste; odmah izjutra preveo je mamu i L izu (koja se, kako sam docnije saznao, kad se jutros vratila, razbolela i ležala u krevetu) gore, u „grobnicu“, a sobe, naročito naš salon, bile su brižljivo spremljene i počišćene. I zaista, u dva sata posle podne došao je kod njega baron R, pukovnik, gospodin od svojih četrdeset godina, Nemac poreklom, visok, suv, i očevidno fizički vrlo snažan čovek, takođe riđ kao i Bjoring, ali samo malo ćelav. On je bio jedan od onih barona R, kojih ima vrlo mnogo u ruskoj vojsci, ljudi koji mnogo polažu na svoju baronsku čast, potpuno siromašni, koji žive jedino od plate, i koji su izvanredni u službi kao frontovni oficiri. Nisam prisustvovao početku njihovog objašnjavanja, pošto sam stigao docnije; obojica su bila vrlo razdražena, a kako i ne bi. Versilov je sedeo na divanu pred stolom, a baron u fotelji sa strane. Versilov je bio bled, ali je govorio obazrivo i cedeći reči; baron je povišavao glas i očevidno bio naklonjen vatrenim gestovima, uzdržavajući se s naporom, ali je gledao strogo, naduto, i čak prezrivo, no ipak sa izvesnim čuđenjem. Kad me je spazio, namrštio se, ali Versilovu je bilo milo što sam došao:
   —  Zdravo, dragi moj. Barone, evo ovo je taj vrlo mladi čovek o kome je reč u pismu, i, verujte, on nam neće ništa smetati, a baš nam može biti i koristan. (Baron me je pogledao prezrivo). — Dragi moj, — dodade Versilov: — vrlo mi je milo što si došao, i zbog toga sedi ovde u ugao, molim te, dok ne svršim s baronom. Ne uznemirujte se, barone, on će samo sedeti u uglu.
   Bilo mi je potpuno svejedno zato što sam već imao svoju odluku, a sem toga, sve me je ovo poražavalo; seo sam ćuteći u ugao, što je moguće bilo dalje, dok ne svrše s objašnjavanjem...
   —  Još vam jedanput ponavljam, barone, — govorio je Versilov, čvrsto naglašavajući reči, — da ja Katarinu Nikolajevnu Ahmakovu kojoj sam napisao ono nedostojno i bolesno pismo, smatram ne samo za najplemenitije biće, nego i kao vrhunac savršenstva!
   —  Takvo oprovrgavanje vaših reči, kao što sam vam već rekao, znače njihovo ponavljanje, — odgovori baron ljutito. — Vaše su reči do krajnosti uvredljive.
   —  Pa ipak najbolje će biti da ih razumete u njihovom pravom smislu. Vidite, ja patim od izvesnih nastupa i... raznih rastrojstava, i ja se lečim, i zbog toga se desilo da sam u jednom takvom trenutku...
   —  Takva objašnjenja ne mogu imati važnosti. Još jedanput i još jedanput vam kažem da vi uporno produžavate da se držite vašega pogrešnoga gledišta, možda baš to hotimično činite. Već sam vam u početku napomenuo da se pitanje o toj dami, to jest o vašem pismu koje ste uputili generalici Ahmakovoj, nimalo, u ovom našem objašnjavanju, ne postavlja, i da je ono isključeno; a vi se neprestano na nj vraćate. Baron Bjoring me je zamolio i stavio mi u zadatak da rasvetlim samo ono što se odnosi lično na njega, to jest vašu drskost da mu pošljete „prepis“ toga pisma, a zatim i vaš dodatak pismu da „ste spremni da date satisfakciju koju god on želi“.
—  Ali, meni se čini, da je ovo poslednje sasvim jasno, i da za to nije potrebno nikakvo objašnjenje.
   —  To razumem, to ste već kazali. Vi se čak ni ne izvinjavate, nego i dalje tvrdite da „ste spremni da date satisfakciju koju god on želi“. Ali to je odveć lako. I stoga sad nalazim da, s obzirom na pravac koji vi uporno želite da date objašnjavanju, imam pravo da vam izjavim sa svoje strane, bez ikakvog ustručavanja, to jest, da sam došao do uverenja da baron Bjoring ni na koji način ne može da raspravlja sa vama... na ravnopravnoj osnovi.
   —  Takvo rešenje je, naravno, najkorisnije za vašega prijatelja barona Bjoringa, i, priznajem, niste me nimalo iznenadili: to sam i očekivao.
   Primećujem u zagradi: bilo mi je i suviše jasno od prvih reči i na prvi pogled, da Versilov traži kavgu, da izaziva i draži svog razdražljivog barona, i da, možda, čak i suviše meće na iskušenje njegovo strpljenje. Baron se trže.
—  Slušao sam da ste duhoviti, ali duhovitost još ne znači razboritost.
—  Vrlo duboka primedba, pukovniče.
   —  Nisam tražio vaše pohvale,—viknu baron, — i nisam došao da vodim puste razgovore! Molim vas da saslušate: baron Bjoring je bio u velikoj nedoumici kad je dobio vaše pismo, zato što je ono dokaz da spadate u ludu kuću. I, naravno, začas bi se mogla naći sredstva da vas... umirimo. Ali zbog izvesnih naročitih obzira prema vama rešeno je da vam se gleda kroz prste, i o vama su izvršena raspitivanja: pokazalo se da ste vi istina pripadali boljem društvu i nekad služili u gardi, ali da ste iz društva isključeni i da je vaša reputacija više nego sumnjiva. Ipak, bez obzira na sve to, došao sam ovamo da se lično uverim, i evo, povrh svega, vi sebi dopuštate da se igrate rečima, i sami ste rekli o sebi da imate nastupe. To je dovoljno! Položaj barona Bjoringa i njegova reputacija ne mogu se kaljati ovakvom aferom... Jednom reči, gospodine, opunomoćen sam da vam izjavim da će se, ako posle ovoga budete ponovo učinili isto, ili ma šta slično ranijem vašem postupku, bez oklevanja naći sredstva da se smirite, sredstva brza i sigurna, o tome vas mogu uveriti. Mi ne živimo u šumi, nego u dobro uređenoj državi!
—  Jeste li baš tako u to uvereni, dobri moj barone R?
   —  Do đavola, — najednom skoči baron: — vi me i suviše dovodite u iskušenje da vam odmah dokažem da nisam „vaš dobri baron R“.
   —  Ah, još jedanput vam obraćam pažnju, — diže se i Versilov: — da su ovde u blizini moja žena i kći... i zbog toga bih vas molio da ne govorite tako glasno, da ne bi čule kako vičete.
   —  Vaša žena... do đavola... ja sam ovde sedeo i razgovarao sa vama jedino u cilju da objasnim onaj vaš ružan postupak, — produži baron ljutito kao i ranije, ali nimalo ne snižavajući ton. -— sad je dosta! — viknu on besno: — vi ste ne samo isključeni iz reda pristojnih ljudi, nego ste i jedan manijak, pravi poludeli manijak, a tako su i rekli za vas! Vi ne zaslužujete nikakve obzire, i izjavljujem vam da će još danas prema vama biti preduzete mere, i vas će pozvati na takvo mesto gde će umeti da vam vrate moć rasuđivanja... i proteraće vas iz varoši!
   Zatim je brzo i krupnim koracima izišao iz sobe. Versilov ga nije ispratio. Stajao je, gledao u mene rasejano, kao da me nije ni primećivao; najednom se nasmejao, zabacio kosu i, uzev šešir, pošao i on vratima. ja ga uhvatih za ruku.
—  Ah, i ti si tu? Jesi čuo? — stade on preda me.
   —  Kako ste mogli to da radite? Kako ste mogli da stvar tako iskrenete, i da me tako osramotite!... Tako podmuklo!
Gledao me je ukočeno, ali njegov osmejak se sve više širio i najzad pređe u pun smej.
   —  Osramotili su me pred njenim očima! Pred njom! Načinili me smešnim u njenim očima, a on... on me je izgurao! — viknuh ja izvan sebe.
—  Zar? Ah, jadni moj mali, kako mi te je žao... Načinili te smešnim!
—  Vi mi se podsmevate, vi mi se podsmevate ! Vama je stvar smešna!
   On brzo ote svoju ruku iz moje, uze šešir i, smejući se, smejući se sada već pravim smejom, izađe iz stana. Zašto da trčim za njim, zašto? Sve sam razumeo i — sve izgubio za jedan trenutak! Najednom videh mamu; ona je bila sišla odozgo i osvrtala se ponizno.
—  Je li otišao?
Zagrlih je ćuteći; a i ona zagrli mene čvrsto, i priljubi se uza me.
   —  Mama, rođena mama, zar odista još možete da ostanete kod njega? H ajdemo odmah, daću vam krov nad glavom, radiću za vas kao robijaš, za vas i za L izu... Odgurnimo ih sve, sve, i hajdemo odavde. Da budemo sami. Sećate li se, mama, kako ste dolazili kod mene kod Tušara i kako nisam hteo da vas priznam?
—  Sećam se, dete moje; za ceo život sam se o tebe ogrešila; rodila sam te, a nisam te poznavala.
—  On je kriv, mama, za sve to je on kriv; on nas nikad nije voleo.
—  Ne, voleo nas je.
—  H ajdemo, mama.
—  Kuda da idem od njega, zar je on srećan?
—  Gde je L iza?
   —  L eži; došla je kući i razbolela se; bojim se. Da li se oni tamo mnogo na njega ljute? Šta će sad da rade s njim? Kuda je otišao? Šta mu je pretio taj oficir?
   —  Ništa mu neće biti, mama, nikad njemu nije ništa, nikad se njemu ništa neće dogoditi, niti mu se može dogoditi. On je takav čovek! Evo Tatjane Pavlovne, zapitajte nju ako ne verujete, evo je. (Tatjana Pavlovna ušla je u sobu toga trenutka). Zbogom, mama. Vratiću se odmah, i kad budem došao, opet ću vas moliti istu stvar,..
   Istrčao sam; nisam bio u stanju nikoga da vidim, ne samo Tatjanu Pavlovnu, a mama mi je zadavala bol. Želeo sam da budem sâm, sâm.

V
 
   Ali tek što sam prošao jednom ulicom, osetio sam da ne mogu da koračam, da se bezrazložno sudaram sa ovim prolaznicima, koji su za me tuđi, neosetljivi; ali kuda da idem? Kome sam potreban i šta sad da radim? Mahinalno sam se uputio knezu Sergiju Petroviću, nimalo ne misleći na njega. Nije bio kod kuće. Rekoh Petru (njegovom sluzi) da ću da pričekam u kabinetu (kao što se više puta dešavalo). Njegov kabinet je bila velika, vrlo visoka soba, puna puna nameštaja. Izabrao sam najmračnije mesto, seo na divan i, metnuvši laktove na sto, naslonio na njih glavu. Jeste, to je bilo pitanje: „šta sad da radim?“ Iako sam tada mogao da formulišem pitanje, ipak sam najmanje bio u stanju da na nj nađem odgovor.
   Ali ja nisam bio u stanju ni da mislim logički, ni da postavljam pitanja? Već sam pomenuo da sam krajem tih dana bio „prignječen događajima“; sad sam sedeo i u glavi mi se vrteo pravi haos. „Jeste, ja kod njega ništa nisam zapazio, i ništa nisam razumeo, — sinu mi u glavi u jednom trenutku. — Malopre mi se nasmejao u oči: ali se to nije smejao meni, nego Bjoringu. Još pre tri dana za večerom znao je on već sve i bio je namrgođen. Zgrabio je onu moju glupu ispovest u gostionici i nagrdio je na račun svake istine; no šta je njemu stalo do istine? Ni on sam nijedne reči ne veruje od onoga što joj je napisao. Bilo mu je samo potrebno da uvredi, da uvredi bez razloga, ni sam ne znajući zašto, koristeći se povodom, a povod sam dao ja... Učinio je kao besan pas! sad hoće, valjda, da ubije Bjoringa? Zbog čega? Njegovo srce zna zbog čega! A ja ništa ne znam: šta je u njegovom srcu... Ne, ne, ni sad ne znam. Zar je on tako strasno voli? Ili je tako strasno mrzi? Ne znam, a da li on sâm zna? Što sam rekao mami da se njemu „ništa ne može dogoditi“? Šta sam tim hteo da kažem? Da li sam ga izgubio ili ga nisam izgubio?“
   ...,,Ona je videla kad su me gurali... Da li se i ona smejala? ja bih se smejao na njenom mestu. Tukli su špijuna, špijuna!“
   „Šta znači (pade mi na um najednom), šta znači ono što je pomenuo u onom odvratnom pismu: da dokument uopšte nije spaljen, nego da postoji?“...
   „On neće ubiti Bjoringa, on sigurno sad sedi u gostionici i sluša L učiju! Ali će, možda, posle L učije otići i ubiti Bjoringa. Bjoring me je odgurnuo, gotovo me je udario; da li me je udario? Bjoring se protivi da se tuče i sa Versilovim, pa zar da pođe na dvoboj sa mnom?“ „Možda ću morati da ga ubijem sutra iz revolvera na ulici“... Ovu misao sam pustio kroz glavu sasvim mahinalno, ne zadržavajući se na njoj nimalo.
   U jednom trenutku činilo mi se kao da se otvaraju vrata, da ulazi Katarina Nikolajevna, pruža mi ruku, i nas dvoje se smejemo... O, dragi moj studente! Ovo mi se činilo, to jest, to sam želeo kad se već jako smrklo u sobi. „Kako je to odavno bilo kad sam stajao pred njom, praštao se s njom, a ona mi pružala ruku i smejala se? Kako je moglo da se desi da se za tako kratko vreme načini tako užasno rastojanje? Treba prosto da odem kod nje i da se što brže objasnim, još ovoga trenutka, prosto odmah to da učinim! Bože, kako je najedanput nastao potpuno nov svet! Jeste, nov svet, sasvim, sasvim nov svet!... A L iza, a knez, oni su još u starom svetu... Evo sam sad ovde kod kneza. I mama, — kako je mogla da živi s njim kad je tako? ja bih mogao, ja mogu sve, ali ona? A šta će sad da bude?“ I najedared, kao u vihoru, lik L ize, Ane Andrejevne, Stebeljkova, kneza, Aferdova, i svih ostalih, prođoše bestraga u mom bolesnom mozgu. Ali misli su sve više gubile oblik, postajale su sve neodređenije; bilo mi je milo kad sam mogao ma koju od njih da domislim do kraja i da se uhvatim za nju.
„Ja imam svoju „ideju“! pomislih najednom: —je li tako? Da to nisam rekao samo onako napamet?
Moja ideja je mrak i usamljenost, a zar je sad moguće vratiti se natrag u raniji mrak? Ah, Bože moj, ja nisam spalio „dokument“? Pre tri dana sam zaboravio da ga spalim. sad ću se vratiti i spaliti ga na sveći, baš na sveći; samo ne znam da li ja to baš sada mislim“...
   Bilo se već odavno smrklo, i Petar unese sveće. Zastao je iznad mene i zapitao me: da li bih što jeo? ja samo odmahnuh rukom. Ipak, posle jednoga sata on mi donese čaja, i ja žedno popih veliku šolju. Zatim ga zapitah koliko je sati? Bilo je pola devet; ja se baš nimalo ne začudih što sam odsedeo već pet sati.
— Ulazio sam kod vas tri puta, — reče Petar, — ali ste, izgleda, spavali.
   Nisam se sećao da je ulazio. Ne znam zašto, ali se najedanput uplaših što sam „spavao“, te ustadoh i počeh šetati po sobi da ne bih opet „zaspao“. Najzad me je počela jako boleti glava. Tačno u deset sati uđe knez, i ja se začudih što sam ga čekao: bio sam potpuno zaboravio na njega, potpuno.
   —  Vi ste ovde, a ja sam odlazio do vas da vas dovezem — reče mi on. L ice mu je bilo mračno i strogo, bez i najmanjeg osmejka. U očima ukočen pogled.
   —  Celoga dana sam se borio i upotrebljavao sve mere, — produži on sređeno, — sve se srušilo, a budućnost je užas... (NV. Nije išao kod kneza Nikole Ivanovića). Video sam Žibeljskoga; to je nemoguć čovek. Vidite: prvo je potrebno imati novac, a docnije ćemo videti. A ako ne bude išlo ni s novcem, onda... Ali ja sam se danas odlučio da o tome ne mislim. Samo da danas dobijemo novac, pa ćemo sutra sve videti. Novac koji ste vi dobili pre tri dana još je nedirnut do kopejke. Ima tri hiljade rubalja manje tri. Kad se odbije vaš dug, ostaje vam još trista četrdeset rubalja. Uzmite ih, i na njih još sedam stotina, da bude hiljada, a ja ću uzeti ostale dve. Zatim ćemo sesti kod Zerščikova na dva razna kraja, i okušati sreću da dobijemo deset hiljada, — možda će nam poći za rukom; ako ne dobijemo, onda... Uostalom, to je jedino što još preostaje. On me pogleda sudbonosno.
   —  Jeste, jeste! — uzviknuh ja najedanput, kao da sam se ponova rodio: — hajdemo. Zato sam vas i čekao...
Napominjem da tih trenutaka ni časka nisam mislio na rulet.
—  A podlost? A niskost našeg postupka? — zapita knez najedared.
   —  Vi mislite zbog ruleta! Ali to je jedino! — viknuh ja. — Novac je sve! Jedino smo nas dvojica svetitelji; Bjoring se eto prodao, Ana Andrejevna se prodala, a Versilov —jeste li čuli da je Versilov manijak? Manijak! Manijak!
—  Jeste li vi zdravi, Arkadije Makaroviću? Oči vam čudno sijaju.
   —  Da li vi to zato kažete što biste želeli da odete bez mene? Ali ja sad neću da se odvojim od vas. Nisam uzalud celu noć sanjao kocku. H ajdemo, hajdemo! — uzvikivao sam ja, kao da sam najednom našao rešenje svemu.
   —  Dobro, poći ćemo iako ste u groznici, a tamo... On ne dovrši rečenicu. Njegovo lice imalo je težak, užasan izraz. Pođosmo.
—  Znate li, — reče on najedanput i zastade u vratima, — da ima još jedan izlaz iz nevolje, sem kocke?
—  Koji?
—  Kneževski.
—  Šta? Šta?
   —  Docnije ćete saznati šta. Samo znajte da ga ja više nisam dostojan pošto sam odocneo. H ajdemo, a vi zapamtite šta sam vam rekao. Pokušajmo lakejski izlaz... Kao da ja ne znam da svesno, s punom voljom idem i postupam kao lakej.
IV
 
   Poleteo sam na rulet kao da je u njemu bio usredsređen moj ceo spas, sav izlaz, a, međutim, kako sam već rekao, do kneževog dolaska, o igri nisam ni mislio. ja nisam ni išao da se kockam za sebe, nego za knežev novac u korist kneževu; ne mogu da shvatim šta me je vuklo, ali me je vuklo neodoljivo. O, nikada ti ljudi, ta lica, ti krupijeri, ti kockarski uzvici, cela ta odvratna sala kod Zerščikova, nikada mi sve to nije izgledalo tako mrsko, tako mračno, tako grubo i tužno, kao ovoga puta! Dobro se sećam bola i tuge koji su s vremena na vreme obuzimali moje srce dokle god ostasmo kod kockarskoga stola. Ali zašto nisam izišao? Zbog čega sam podnosio to kao da sam primio na sebe svoju sudbinu, svoju žrtvu? Reći ću samo jedno: teško bih mogao za sebe reći da sam tada bio uračunljiv. A međutim, nikad se pre toga nisam kockao tako razumno kao te večeri. Bio sam ćutljiv i koncentrisan, pažljiv i sračunat užasno; bio sam strpljiv i neizdašan, a u isto vreme odlučan u odlučnim trenutcima. Seo sam opet kod nule, to jest opet između Zerščikova i Aferdova, koji je uvek zauzimao mesto do Zerščikova s desne strane; ovo mesto mi je bilo tesno, ali sam bezuslovno hteo da mećem na nulu, a sva ostala mesta kod nule bila su zauzeta. Kockali smo se već više od sata; najzad, videh sa svoga mesta da je knez najednom ustao, i, bled, prešao nama i stao prema meni s druge strane stola: izgubio je sve, i ćuteći posmatrao moju kocku, uostalom, verovatno, ništa od nje i ne razumevajući, i čak možda i ne misleći na kocku. U tome baš počeh ja da dobijam, i Zerščikov mi odbroja novac. Najednom Aferdov, na moje oči, najdrskije uze i pridruži svojoj gomili novca koja je ležala pred njim, jednu moju banknotu od sto rubalja. ja viknuh i uhvatih ga za ruku. sad se sa mnom dogodilo nešto što nisam očekivao: kao da su se svi užasi i sve uvrede toga dana najedanput sjedinile u tom jednom času, u tom nestanku banknote od sto rubalja. Kao da je sve što se u meni nakupilo i prigušilo, jedva čekalo taj znak, pa da prsne.
—  Ovaj ovde je lopov; ovoga časa ukrao mi je sto rubalja! — viknuh ja, obzirući se oko sebe.
   Neću da opisujem uzbuđenje koje je nastalo; takav događaj je ovde bio potpuno nov. Kod Zerščikova se ceo svet držao pristojno, i njegova kockarnica je po tome bila čuvena. Ali ja sam bio izvan sebe. Usred larme i vike čuo se glas Zerščikovljev.
—  Odista, novaca nema, a ležali su ovde! Četiri stotine rubalja!
   U isti mah iskoči još jedna istorija: nestalo je i novaca u banci, pred Zerščikovljevim nosom, paketić od četiri stotine rubalja. Zerščikov je pokazivao mesto gde su banknote ležale, „još ovoga časa su ležale“, i to mesto bilo je pravo do mene, dodirivalo se sa mnom, sa onim mestom gde je ležao moj novac, to jest, znači mnogo bliže meni nego Aferdovu.
—  Evo ga lopov! To je takođe on ukrao, pretresite ga! — viknuh ja, pokazujući na Aferdova.
   —  To je sve zato, — ču se nečiji jak i energičan glas usred opšte vike, — što ovamo dolaze nepoznati ljudi. Puštaju se bez preporuke! Ko ga je uveo? Koje on?
—  Neki Dolgoruki!
—  Knez Dolgoruki?
—  Uveo ga je knez Sokoljski, — viknu neko.
   —  Čujte, kneže, — zavapih mu preko stola u ljutini, — smatraju me lopovom, dok su mene baš sad pokrali! Recite im, recite im ko sam!
   I sad se desilo najužasnije od svega što se dogodilo celoga toga dana... i celoga moga života, knez me se odrekao. Video sam ga kako je slegao ramenima i odgovorio na pitanja kojima su ga saleteli sa svih strana, oštro i jasno:
—  Ja ne odgovaram ni za koga. Molim da me ostavite na miru.
   Međutim je Aferdov stajao usred gomile i glasno zahtevao da ga pretresu. Sam je izvrtao svoje džepove. A na njegove zahteve odgovarali su mu uzvicima: „Ne, ne, zna se ko je lopov!“ Dozvaše dva lakeja koji su me odzadi uhvatili za ruke.
—  Ne dam da me pretresate, ne dopuštam! — vikao sam otimajući se.
   Ali me oni odvukoše u susednu sobu, i onde me usred gomile pretresoše do poslednjega nabora u odelu. ja sam vikao i protivio se.
—  Mora biti da je bacio, treba tražiti po patosu, — reče neko.
—  Gde da se traži sad po patosu!
—  Mora biti da je uspeo da baci negde pod sto!
—  Naravno, trag je izgubljen...
Izvedoše me, ali sam ipak uspeo nekako da zastanem na vratima, i u glupoj ljutini da viknem celoj sali:
—  Rulet je policijski zabranjen. Još danas ću vas prijaviti!
Odveli su me niz stepenice, obukli i... otvorili preda mnom kapiju.

GLAVA DEVETA
I
 
Dan se završio katastrofom, ali je ostala noć, i evo šta sam zapamtio od te noći.
   Mislim da je bila prošla ponoć kad sam se našao na ulici. Noć je bila svetla, tiha, s mrazom. Gotovo sam trčao, strašno sam se žurio, ali nisam išao kući.
   „Zašto da idem kući? Zar sad još mogu imati kuće? Kod kuće se živi, i sutra ću se probuditi da živim, — a zar je meni to sada moguće? Život je završen, sad više nije moguće živeti.“
   I tako sam lutao ulicama, nimalo ne znajući kuda idem, čak ne znam da li sam kuda i hteo da idem. Bilo mi je vrlo toplo, i s časa na čas sam otkopčavao svoju tešku medveđu bundu. „sad više ništa, ma šta preduzeo, — učinilo mi se u tom trenutku — za mene ne može imati nikakvoga cilja I čudnovato: učinilo mi se da je sve što je oko mene, čak i vazduh koji dišem, bilo kao sa druge neke planete, a ja kao da sam najedanput na mesecu. Sve ovo, varoš, prolaznici, trotoar po kome sam trčao, — sve ovo više nije bilo moje. „Evo ovo je Dvorski trg, ono tamo je Isakova crkva, — priviđalo mi se u bunilu, — ali sad mi do njih nije nimalo stalo“; sve to kao da je postalo tuđe, najedanput je prestalo da bude moje. „Ja imam mamu, L izu, — ali, šta će mi sad L iza i mama? Sve se svršilo, sve se jednim udarcem svršilo, sem jednoga: a to je da sam lopov za navek“.
   „Čime da dokažem da nisam lopov? Zar je to sad još moguće? Da odem u Ameriku? Pa šta ćeš time da dokažeš? Versilov će prvi da poveruje da sam ukrao! „Ideja“? Kakva „ideja“? Šta je sad „ideja“? Kroz pedeset godina, kroz sto godina, uvek će se naći čovek koji će reći, pokazujući mene: „evo ovo je lopov!“ Počeo je „svoju ideju“ tim što je ukrao novac na ruletu“...
   Da li sam tada bio ljutit? Ne znam, možda. Čudnovato, još možda od svoga prvoga detinjstva uvek sam imao ovu crtu: kad mi je ko učinio što nepravo, uvredio me, unizio do krajnjih granica, uvek se u meni javljala neodoljiva želja da se pasivno potčinim uniženju, i da još izlazim na susret željama čoveka koji me vređa: „Evo, uvredili ste me, a ja ću se još više sam uniziti, evo gledajte, radujte se!“ Tušar me je tukao i želeo da pokaže da sam lakej, a ne senatorski sin, i ja sam tada odmah sam ušao u ulogu lakeja. Ne samo da sam mu dodavao odelo pri oblačenju, nego sam i dohvatio četku i čistio s njega najsitniju prašinu, i to potpuno bez njegovog zahteva ili naredbe; često sam u svojoj lakejskoj revnosti sam trčao za njim sa četkom da mu očistim koje poslednje perce sa fraka, tako da me je već i on neki put odvraćao: „Dosta, dosta, Arkadije, dosta“. Kad se vrati kući, na primer, on skine gornje odelo, — a ja ga uzmem i iščistim, brižljivo složim i pokrijem šarenom svilenom maramom. Znao sam da mi se drugovi smeju i preziru me zbog toga, to sam odlično znao, ali mi nije bilo krivo: „Kad hoćete da budem lakej, evo, ja sam lakej; kažete da sam rođen sluga, — dobro, sluga sam!“ Pasivnu mržnju i prikrivenu pakost mogao sam da produžujem godinama. Kod Zerščikova sam doviknuo celoj sali u najvećoj jarosti: „Rulet je policijski zabranjen, sve ću vas prijaviti!“ Kunem se da je i ovo bilo nešto slično: unizili su me, pretresli, proglasili za lopova, ubili, — „e pa dobro, da znate svi da ste pogodili, ja nisam samo lopov, nego sam i denuncijant!“ Tek sad kad se toga događaja sećam, mogu tako da ga objasnim; onda, naravno, nije mi nimalo bilo do analize; ja sam to tada doviknuo bez ikakvog cilja, čak jedan sekund pre toga nisam znao da ću tako viknuti, samo od sebe je viknulo, — pošto je takva crta bila u mojoj duši.
   Bez sumnje se tada, još dok sam trčao ulicama, započelo moje bunilo, ali se vrlo dobro sećam da sam bio svestan onoga što radim. Naravno, odlučno tvrdim i to da je tada za mene već bio nemoguć i zatvoren čitav niz ideja; i u tim trenutcima sam lepo sâm osećao da „jedne misli mogu da imam, a da druge misli nikako ne mogu da imam‘\ Isto tako i izvesne moje odluke, iako sam ih donosio pri jasnoj svesti, mogle su biti tada bez svake logike. Ne samo to, nego se vrlo dobro sećam da sam u izvesnim trenutcima mogao da budem potpuno svestan besmislenosti jedne odluke, i da u isto vreme sa potpunom svešću priđem njenom izvršenju. Jeste, zločin mi se nametao te noći, i samo slučajno nije se dogodio.
   Najedanput se setih reči Tatjane Pavlovne o Versilovu: „Bolje da je otišao na Nikolajevsku prugu i metnuo glavu na šine; bar bi mu se tamo otkinula“. Ova misao ovlada za trenutak svima mojim osećanjima, ali sam je odmah i s bolom oterao od mene. „Da metnem glavu na šine i da umrem, pa će sutra da govori svet: to je učinio zbog toga što je ukrao, zbog stida je to učinio, — ne neću to nipošto!“ I u tom trenutku, sećam se, najedanput sam osetio strašnu ljutinu. — Pa šta da radim? — počeh da mislim, — nikako ne mogu da se opravdam, da počnem nov život, takođe ne mogu, — treba, znači, da se pokorim, da postanem lakej, pas, bubica koju gaze, denuncijant, pravi denuncijant, a da se krišom spremam da jednom, kad bilo, sve najednom bacim u vazduh, sve da uništim, sve, i krive i nevine, i tada će svi saznati da je to onaj isti koga su nazvali lopovom... a posle, naravno, da ubijem i sama sebe“.
   Ne sećam se kako sam utrčao u jednu poprečnu ulicu negde blizu Bulevara konjičke garde. U ovoj uličici, s obe strane, na sto koraka razmaka, bili su visoki kameni zidovi, koji su zatvarali dvorišta pozadi kuća. Iza jednoga zida s leve strane videh ogromno slagalište drva, dugačko slagalište, kao na tržištu s drvima, i koje je za čitava dva metra nadvišavalo zid. Zastadoh i počeh da razmišljam. U džepu sam imao voštane žižice u maloj srebrnoj kutiji za žižice. Ponavljam, bio sam potpuno svestan onoga o čemu sam razmišljao i što sam imao nameru da učinim, a toga se sećam i danas; ali zbog čega sam hteo to da učinim — ne znam, nimalo ne znam. Sećam se samo da sam iznenada dobio za to volju. „Vrlo je lako popeti se na zid“, razmišljao sam tu; na dva koraka od mene bila su na zidu vrata, sigurno već mesecima zaključana. „Ako stanem dole na ispust, razmišljao sam dalje, mogu se uhvatiti za vrata na vrhu i popeti se na sâm zid, — i niko neće primetiti, pošto nema nikoga, svuda je tišina! Kad se popnem, sešću na zid i zapaliću drva, čak ne moram ni silaziti u dvorište, jer se drva naslanjaju na zid. Na zimi još će jače da gore, treba samo da dohvatim jednu brezovu cepanicu... a nije nimalo potrebna ni cepanica: mogu, sedeći na zidu; rukom otkinuti koru sa brezove cepanice i zapaliti je žižicom, zapaliti je i uturiti u drva — i eto ti požar. Zatim ću da skočim sa zida i odem; ne moram ni da bežim jer će mnogo vremena proteći dok primete“. Tako sam sve to mislio i najedanput se potpuno rešio. Osetio sam vanredno zadovoljstvo, nasladu, i pođoh da se penjem. Umeo sam odlično da se penjem: gimnastika je bila moja specialnost još u gimnaziji, ali sam sad imao kaljače, te je cela stvar išla teže nego što sam mislio. Ipak sam uspeo da se uhvatim rukom za jedno vrlo malo ispupčenje gore, i već sam zamahnuo drugom rukom da se uhvatim za vrh zida, kad najedanput iskliznem i padnem na leđa. Mislim da sam udario o zemlju zatiljkom, i mora biti da sam tako ležao onesvešćen dva tri minuta. Kad sam došao k sebi, mahinalno sam zakopčao bundu pošto sam najedanput osetio da mi je neizdržljivo hladno, i, samo vrlo malo svestan onoga što činim, otpuzah u ugao vrata i onde sedoh, naježen i zgrčen, u udubljenje između vrata i zida. Misli su mi se mešale, i verovatno sam vrlo brzo zaspao. sad se kao kroz san sećam da sam čuo dubok, težak zvuk zvona, i da sam ga s uživanjem slušao.
II
 
   Zvono je udaralo čvrsto i određeno svaka dva ili tri sekunda jedanput, ali to nije bilo zvonjenje na uzbunu, nego nekakvo prijatno, tečno zvonjenje, te se setih da mi je taj zvuk poznat, da tako zvone zvona u crvenoj crkvi Svetoga Nikole preko puta od Tušara, — u starinskoj crkvi u Moskvi koje se sećam, a koju je sagradio još car Aleksije Mihajlović, i koja je divno ukrašena, s mnogo tornjeva i u stubovima, — i da je sad nedavno prošla Sveta Nedelja, i da na vitkim brezama u vrhu iza Tušareve kuće dršće mlado zeleno lišće. Svetlo predvečernje sunce sipa svoje kose zrake u naš razred, a kod mene, u mojoj sobici s leve strane, u koju me je Tušar još pre godinu dana odvojio od „grofovske i senatorske dece“, sedi gošća. Jeste, ja koji sam bez roditelja, najedanput sam dobio gošću -— prvi put otkako sam kod Tušara. Odmah sam poznao tu gošću, čim je ušla: to je bila mama, iako je od onoga doba kad me je pričešćivala u seoskoj crkvi, i kad je golub leteo kroz kupolu nisam video više nijedanput. Sedeli smo zajedno, i ja sam je čudno zagledao. Docnije, posle mnogo godina, saznao sam da je ona tada, pošto je ostala bez Versilova koji je otputovao u inostranstvo, došla u Moskvu sa svojim ušteđenim novcem i od svoje volje, gotovo kradom od onih kojima je tada bilo povereno da se o njoj staraju, i došla je jedino za to da mene vidi. Čudnovato je bilo i to što, kad je ušla posle razgovora s Tušarom, meni lično nije nijednom reči rekla da mi je — majka. Sedela je pored mene, i sećam se da sam se čudio što tako malo govori. Držala je u ruci zavežljaj koji je otvorila: u njemu je bilo šest pomorandži, nekoliko medenih kolača, i dva obična francuska hleba. Mene naljutiše francuski hlebovi, te joj rekoh uvređeno da je ovde kod nas „hrana“ vrlo dobra, i da nam svakoga dana uz čaj daju po jedan ceo francuski hleb.
   —  Ne mari, drago dete, ja sam prosta, pa sam mislila: „možda ih tamo u školi rđavo hrane“, ne ljuti se, dragi moj.
—  I Antonina Vasiljevna (Tušarova žena) će se ljutiti. Drugovi će da me ismejavaju...
—  Nećeš da ih uzmeš? Ili ćeš valjda ipak da ih jedeš?
—  Ako hoćeš, ostavi...
   Ali sve te ponude nisam ni dirnuo; pomorandže i medeni kolači ležali su preda mnom na stočiću, a ja sam sedeo oborenih očiju, ali dajući sebi dostojanstven izgled. Ko zna, možda sam hteo baš da ne skrivam od nje da me je od drugova stid zbog njene posete. H teo sam bar malo da joj pokažem da bi razumela: „Vidiš, ti me sramotiš, i eto sama ne shvataš to“. O, i tada sam trčao s četkom za Tušarom da mu očistim prašinu s kaputa! I sve sam zamišljao koliko će me drugovi ismejavati čim ona bude izišla; a možda i sam Tušar, — i zato ni truni dobroga osećanja prema njoj nije bilo u mom srcu. Popreko sam gledao njenu tamnu, izveštalu haljinu, dosta grube, gotovo radničke ruke, njene sasvim proste cipele i jako poružnjalo lice; bore su joj se već ocrtavale na čelu, iako mi je Antonina Vasiljevna rekla docnije, uveče, kad je ona otišla: „mora biti da je vaša maman nekad bila vrlo lepa“. Tako smo sedeli, kad najedanput uđe Agafja sa poslužavnikom na kome je bila šolja kafe. Kako je bilo posle ručka, Tušar sa ženom je uvek u to doba u salonu pio kafu. Ali mama zablagodari i ne uze kafu: docnije sam saznao da u to vreme uopšte nije pila kafu jer je kod nje izazivala lupanje srca. Zanimljivo je da su Tušar i njegova žena u sebi smatrali da je s njihove strane to bila izvanredno velika ljubaznost, tako da je ta šolja kafe, koju su poslali mami, bila tako reći dokaz njihove humanosti koja čini neobičnu čast njihovim civilizovanim osećanjima i evropskim shvatanjima, Međutim, mama je, kao naročito, odbila da uzme kafu.
   Pozvali su me kod Tušara, i on mi naredi da uzmem sve svoje sveske i knjige, i da ih pokažem mami: „da bi videla koliko ste napredovali u mom zavodu“. Tu ugrabi priliku Antonina Vasiljevna, i zgrčiv usne uvredljivo i podsmešljivo, procedi mi sa svoje strane:
— Izgleda da se vašoj maman nije dopala naša kafa.
   Skupih svoje sveske i ponesoh ih mami koja me je čekala, pored „grofovskih i senatorskih sinova“ koji su se zgrnuli u razredu i posmatrali mene i mamu. I čudno, bilo mi se čak dopalo da Tušarevu naredbu izvršim bukvalno tačno. „Evo ovo su zadatci iz francuske gramatike, ovo su vežbanja po diktatu, ovo su promene pomoćnih glagola avoir i être, ovo ovde su vežbanja iz geografije, opis najvažnijih gradova u Evropi i svih delova sveta“, itd., itd. Čitavo pola sata ili više objašnjavao sam monotonim dečjim glasom, poslušno oborenih očiju. Znao sam da se mama ništa ne razume u naukama, da možda ne ume ni da piše, ali baš zato mi se i dopadala moja uloga. Ipak nisam mogao da je zamorim: ona je neprestano slušala, ne prekidajući me, sa izvanrednom pažnjom i čak sa poštovanjem, tako da se, najzad, i meni samom dosadilo, te prestadoh; uostalom, njen pogled bio je tužan, i na licu imala je neki bolan izraz.
   Najzad se krenula da ide; tada baš uđe Tušar i sa glupački važnim licem je zapita: „da li je zadovoljna sa uspehom svoga sina?“ Mama promrmlja nešto bez veze i zablagodari; a kad je ušla i Antonina Vasiljevna, mama ih stade oboje moliti da „ne ostave siroče; makar što je sad siroče, pokažite vašu plemenitost“... i sa suzama u očima pokloni im se obojima, svakome od njih posebno i duboko, onako isto kao što se klanjaju „prosti ljudi“ kad kod važne gospode dolaze da štogod mole. Tušar i njegova žena to nisu očekivali, i Antonina Vasiljevna bila je očevidno dirnuta, i, naravno, promenila je i svoje mišljenje o šolji kafe. Tušar pak, praveći se usiljeno važan, humano odgovori da on „ne pravi razlike među decom, da su svi ovde njegova deca, a on njihov roditelj, da sam ja kod njega gotovo na istoj nozi sa senatorskim i grofovskim sinovima, i da to treba ceniti“, i slično. Mama se samo klanjala, ali se najzad zbunila, okrenula se meni i sa suzama koje su joj navrele na oči, rekla mi: „Zbogom, drago dete!“
   I poljubila me je, to jest, ja sam joj dopustio da me poljubi. Ona je očevidno imala želju da me još ljubi, da me zagrli, da me pritisne k sebi, ali se ili ona sama ustručavala pred drugima, ili joj je bilo zbog nečega drugog neugodno, ili je naslućivala da sam se ja nje stideo, tek, pošto se još jedanput poklonila Tušaru i njegovoj ženi, ona pođe iz sobe. ja sam stajao.
—  Mais suiveu donc votre mère, — reče Antonina Vasiljevna, — il n a pas de coeur, set enfant![45]
   Tušar, u odgovor svojoj ženi, slegnu ramenima, što je naravno trebalo da znači: „ne tretiram ga ja uzalud kao lakeja“.
   Pošao sam poslušno za mamom; iziđosmo na kapiju. Znao sam da nas svi oni tamo posmatraju kroz prozor. Mama se okrenula prema crkvi i tri puta se prekrstila i duboko poklonila, usne su joj drhtale, teško zvono zvonilo je duboko, jako, i ravnomerno sa zvonika. Ona se okrenu meni i nije mogla da izdrži, nego mi položi obe ruke na glavu i zaplaka se nad mojom glavom. —  Mamice, sramota je... eno svi nas gledaju sad kroz prozor...
Ona se otrže i poče brzo da molitva:
   —  Bog... Bog te čuvao... čuvali te anđeli nebeski, Presveta majka Božja, sveti ugodnik Nikola... Bože, Bože! — ponovi nekoliko puta brzo, neprestano me rukom blagosiljajući, starajući se da što češće i što više krstova načini nada mnom, — drago dete moje, mali sine moj! Čekaj, sine...
   Pa brzo turi ruku u džep i izvadi maramicu, plavu kariranu maramicu, čiji je jedan kraj bio vezan u čvrst čvor, i stade da dreši čvor... ali čvor nikako da se odveže...
   —  Ne mari, uzmi i maramicu: čista je, može ti trebati, ima u njoj četiri dvaesluka, mogu ti trebati, izvini, drago dete, ni ja nemam više... izvini, drago dete.
   Uzeo sam maramicu, i htedoh da reknem da „od gospodina Tušara i Antonine Vasiljevne dobijamo sve što nam treba i da ni u čem ne trpimo oskudicu“ ali sam se uzdržao i uzeo maramicu.
   Još me je jedanput blagoslovila, još jedanput je prošaptala neku molitvu, i odjednom — odjednom poklonila se i meni isto kao što je gore Tušaru i njegovoj ženi — dubokim, sporim, dugim poklonom — to nikada neću zaboraviti! Zadrhtao sam, ne znam ni ja zašto. Šta je htela da kaže tim klanjanjem: „da li je time priznala svoj greh prema meni?“ kako sam jedanput mnogo docnije o tome mislio— ne znam. Ali tada me je samo još više bilo stid što „odozgo oni tamo gledaju, a L ambert će me, valjda, uzeti i da bije“.
   Najzad je otišla. Pomorandže i medene kolače pojeli su još pre moga povratka senatorski i grofovski sinovi, a četiri dvaesluka mi je odmah oteo L ambert; za njih su kupili u poslastičarnici kolača i čokolade, a mene nisu ni ponudili.
   Prošlo je čitavo pola godine i došao vetroviti i kišni oktobar. Na mamu sam sasvim zaboravio. Oh, tada se već uvukla u moje srce mržnja, potmula mržnja prema svemu, i sasvim ga osvojila; iako sam svakoga dana čistio odelo Tušarevo kao i ranije, sada sam ga mrzeo iz sve snage i svakoga dana sve jače i jače. U to doba uzeo sam jedanput, jednog tužnog večernjeg sumraka, da preturam po svojoj fioci, i, najednom, u uglu, spazim njenu plavu batistanu maramicu; tu je ležala još od onog vremena, kako sam je tada tu unutra gurnuo. Izvadih je i pogledah sa izvesnom radoznalošću; jedan kraj maramice još je sačuvao trag nekadašnjeg čvora, i čak se jasno mogao videti okrugao otisak monete; uostalom, odmah sam ostavio maramicu na svoje mesto i zatvorio fioku. To je bilo uoči nedelje, i zvono zabruja na večernje. Pitomci su se posle večere već razilazili svojim kućama, ali ovoga puta je L ambert ostao za nedelju; ne znam zašto po njega nisu poslali. Mada me je on i dalje tukao kao i ranije, ipak mi se u mnogim stvarima poveravao, i tražio me. Cele večeri razgovarali smo o pištoljima L epaževog sistema koje nijedan od nas, ni on ni ja, nije nikad video, o čerkeskim sabljama, i o tome kako se njima seku glave, o tome kako bi bilo dobro da osnujemo jednu razbojničku četu, i na kraju L ambert pređe na svoje omiljene razgovore, na već poznatu ružnu temu, koju sam, pored svega toga što sam se u sebi čudio, ipak voleo da slušam. Ali ovoga puta najedanput mi postade dosadno i neizdržljivo, te mu rekoh da me boli glava. U deset sati smo legli da spavamo; zavukao sam se s glavom pod pokrivač i ispod jastuka izvadih plavu maramicu: jedan sat ranije opet sam je, ne znam zašto, izvadio iz fioke i, čim su nam postelje bile nameštene, gurnuo sam je pod jastuk. Odmah sam je pritisnuo na lice i počeo da je ljubim: „Mama, mama“, — šaptao sam, a uspomena mi je pritiskivala grudi kao sinji teret.
   Pokrio sam oči i video njeno lice s uzdrhtalim usnama kad se krstila prema crkvi, kad je zatim blagosiljala mene, a ja joj govorio: „sramota je, gledaju“. „Mamice, mama, svega jedanput u životu si bila kod mene... Mamice, gde si sada, ti moja daleka gošćo? Da li se još sećaš svoga jadnoga deteta kome si dolazila... Pokaži mi se makar za mali jedan časak, dođi mi makar samo u san, da bih ti rekao koliko te volim, samo da te zagrlim i da poljubim tvoje plave oči, da ti kažem da te se sad nimalo ne stidim, i da sam te i tada voleo, i da mi je srce tada bilo tužno, što sam tamo sedeo kao lakej. Nikad, mama, nećeš saznati kako sam te tada voleo! Mamice, gde si sada? Čuješ li me? Mama, mama, a sećaš li se onoga goluba u selu?“
   —  Ah, do đavola... Šta ti je! — poče da gunđa iz svoje postelje L ambert, — čekaj, sad ću ti pokazati! Ne daš mi da spavam... — On najzad skoči s postelje, pritrči mome krevetu, i poče da svlači sa mene pokrivač, ali sam se ja čvrsto držao za pokrivač u koji sam se uvio.
   —  Urlaš, zašto urlaš, magarče, magarče! Evo ti! — i uze da me udara, da me jako udara pesnicom u leđa, u slabinu, sve jače i jače i ja... najedanput otvorih oči...
   Već je svitalo, ledene iglice svetlucaju na snegu, na zidu... ja sedim zgrčen, jedva živ, ukočen, u bundi, a neko stoji iznad mene i budi me, glasno psujući i jako udarajući u slabinu vrhom desne noge. Podižući se pogledam: jedan čovek u bogatoj medveđoj bundi, s kapom od samurovine, crnih očiju, s crnim kao smola zaliscima, kriva nosa, belih zuba, beloga lica i rumenih obraza kao u maske... Nagnuo se vrlo blizu iznad mene, i hladna para izleće iz njegovih usta pri svakom njegovom dahu:
—  Smrzao se, pijana nakaza, magare! Smrznućeš se kao pas, ustaj! Ustaj!
—  L amberte! — viknem ja.
—  Ko si ti?
—  Dolgoruki!
—  Do đavola, koji Dolgoruki?
—  Prosto Dolgoruki!... Kod Tušara... Onaj isti koga si ubo viljuškom u slabinu u gostionici!... —Xa-a-a!—uzviknu on, smešeći se nekim dugim osmehom kao da se priseća (zar me je odista zaboravio!) — H a! Dakle ti si to, ti!
   Diže me i postavi na noge; ja jedva stojim, jedva se krećem, on me vodi pridržavajući me rukom. Zagleda mi u oči kao razmišljajući i prisećajući se, i slušajući me s najvećim naporom; a ja mucam naprežući se, neprekidno i bez prestanka, i tako mi je milo, tako milo što govorim, i radujem se što je ovo L ambert. Da li mi se on učinio kao spasitelj iz ma koga razloga, ili sam se priljubio uza nj u tom trenutku zato što sam ga držao za čoveka koji je došao iz potpuno drugoga sveta, — ne znam, —- tada nisam razmišljao, — tek, ja se uza nj priljubih bez razmišljanja. Šta sam tada govorio, nimalo se ne sećam, ali sumnjam da je imalo kakvog smisla, i da su reči bile razgovetne; on me je ipak slušao vrlo pažljivo. Čim je ugledao prva kola koja su prolazila, on ih zaustavi, i, posle nekoliko minuta već, sedeo sam u njegovoj toploj sobi.

III
 
   Svaki čovek, ma ko on bio, sigurno ima ma kakvu uspomenu na kakav bilo događaj koji mu se desio, i koji smatra ili je sklon da smatra kao nešto fantastično, neobično, izvanredno, gotovo kao kakvo čudo, bilo da je to san, ili susret, slutnja, predosećanje, ili ma šta u tom pravcu. ja sam do sada sklon da ovaj svoj susret s L ambertom smatram čak kao mističan događaj... sudeći bar po okolnostima u kojima se susret desio, i po posledicama koje su posle njega nastupile. Sve se to, uostalom, bar s jedne strane, dogodilo sasvim prirodno: L ambert se prosto vraćao s jednog svog noćnog posla (kakvog — to će docnije biti objašnjeno) polupijan, i u uličici, kad je kod vrata zastao za jedan trenutak, spazio je mene. U Petrograd je došao tek pre nekoliko dana.
   Soba u kojoj sam se nalazio, bila je mala, vrlo prosto nameštena, obična petrogradska soba za izdavanje samcima. Sam L ambert bio je, uostalom, vrlo lepo i bogato obučen. Na podu su ležala dva kofera, svega do polovine ispražnjena. Ugao sobe bio je ograđen zaklonima koji su
skrivali krevet.
—  Alphonsine! — viknu L ambert.
   —  Présente![46] — odazva se iza zaklona promukao ženski glas s pariskim akcentom, i ne potraja ni dva minuta, a otuda iskoči M-lle Alphonsine, koja tek što je ustala iz postelje i hitno se obukla i ogrnula sobnom haljinom, — jedno čudno stvorenje, devojka visokog rasta i suvonjava kao iver, crnomanjasta, dugoga stasa, duguljastoga lica, nemirnih očiju i upalih obraza, — strašno izživelo stvorenje.
   —  Brzo! (Ja prevodim, a on joj je govorio francuski.) Kod gazde mora biti da su već pristavili samovar; dajte brzo vruće vode, crvenoga vina i šećera, dajte i jednu čašu, ali brzo, smrzao se, to je moj prijatelj... prespavao je noć u snegu.
—  Malheureux![47] — viknu ona, udarivši dlanovima teatralno.
   —  No-no! — podviknu joj L ambert kao psetancetu i zapreti joj prstom; ona odmah prekinu s gestovima, i otrča da izvrši naredbu.
   L ambert me je posmatrao i pipao; pogledao mi je puls, opipao čelo, slepoočnice. — „Čudna stvar, — gunđao je on, — čudna stvar da se nisi smrzao... Istina, bio si pokriven bundom, sedeo si kao u krznenoj rupi...“
   Dođe topli čaj i ja ga popih žedno, u tako sam odmah oživeo; ponovo sam počeo da mucam; ležao sam upola u uglu divana i neprestano sam govorio, i gubio sam dah govoreći, — ali šta sam i kako baš govorio opet se gotovo nimalo ne sećam, pojedine trenutke i cele odlomke sam potpuno zaboravio. Ponavljam: da li je on štogod od moga pričanja razumeo — ne znam; ali mi je jedna stvar docnije bila jasna, naime: on je uspeo da me bar razume toliko da je mogao da izvede zaključak da ne treba da pređe olako preko susreta sa mnom... Docnije ću na svome mestu objasniti kakav je on tu mogao naći račun.
posle čaja sam ne samo užasno oživeo, nego sam u izvesnim trenutcima bio čak i veseo. Sećam se
kako je sunce najedanput osvetlilo sobu kad su digli zavese, kako je pucketala vatra u peći koju je neko naložio — ko i kako — toga se ne sećam. Ostalo mi je u pameti i crno, majušno bolonjsko psetance koje je na rukama držala M-lle Alphonsine, koketno ga pritiskujući na srce. Ovo psetance mi se bilo vrlo dopalo, da sam čak prestao da pričam, i u dva maha pokušao da ga pomilujem, ali L ambert mahnu rukom, i Alfonsina za tren oka iščeze sa svojim bolonjskim kučetom iza zaklona.
   On sâm je neprestano ćutao, sedeo prema meni, i, nagnuvši se ka meni neprekidno je slušao; s vremena na vreme nasmešio bi se dugim, sporim osmehom, iskezio zube i namigivao očima, kao čovek koji se muči da nešto shvati i želi da pogodi. Ostalo mi je jasno sećanje samo o tome da, kad sam mu pričao o „dokumentu“, nikako nisam mogao da se razgovetno izrazim i stvar jasno ispričam, i po licu sam mu poznao da nikako nije mogao da me razume, ali da bi ipak jako želeo da me razume, tako da je čak riskovao da me jednim pitanjem zadrži; ali to je bilo opasno, jer sam odmah, čim me je prekinuo, i ja sam prekinuo temu i zaboravio o čemu sam govorio. Koliko smo vremena tako sedeli i tako razgovarali — ne znam i ne mogu ni da zamislim. On je najedanput ustao i pozvao Alfonsinu.
   —  Njemu je potreban mir; možete zvati i lekara ako bude potrebno, — ispunite sve što bude želeo, to jest.., Vous compreniez, ma fille? Vous avez l agent?[48] Nemate? Evo vam! — I dade joj banknotu od deset rubalja. Zatim joj je nešto dugo šaptao: Vous comprenez! Vous comprenez! — ponavljao joj je više puta, preteći joj prstom i strogo namrštivši obrve. Video sam da je ona pred njim strašno drhtala.
—  Vratiću se, a ti se pre svega dobro ispavaj, — nasmeši se on na mene i uze šešir.
—  Mais, Vous n avez pas dormi du Tout, Maurise![49] — patetično mu reče Alfonsina.
—  Taisez-vous, je dormirai après,[50] — i iziđe.
—  Sauvée![51] — prošapta ona patentično, pokazav mi rukom za njim.
   —  Monsieur, monsieur! — poče ona odmah da deklamuje, stavši nasred sobe u pozi: —Jamais homme ne fuit si cruel, si Bismark, que set être, qui regarde une femme comme une saleté de Nazard. Une femme, qu est-se que ça dans nôtre époque? „Tue la!“ voila le dernier mot de l Académie française!...[52]
   Iskolačio sam oči na nju; u mojim očima počele su se stvari udvostručavati, učinile su mi se dve Alfonsine... Najedanput spazim da plače, pretrnuh i dosetih se da mi već vrlo odavno govori, i da sam, po svoj prilici, za to vreme spavao ili bio bez razuma.
   —... Hélas! de quoi m aurait servi de le découvrir plutôt. — vikala je Alfonsina, — et n aurais-je pas autant gagné à tenir ma honte cachée Toute ma vie? Peut-être, n est-il pas honnête à une demoiselle de s expliquer si librement devant monsieur, mais enfin je vous avoue, que s’il m était permis de vouloir quelque chose, oh, se serait de lui plonger au coeur mon couteau, mais en déTournant les ueux, de peur que son regard exécrable ne fit trembler mon brass et ne glaçât mon courage! Il a assassiné se pope russe, monsieur, il lui arrancha sa barbe rousse pour la vendre à un artiste en cheveux au pont des Maréchaux, Tout près de la Maison de monsieur Andrieux — Nautes nouveautés, articles de Paris, linge, chemises, vous savez, n est-se pas?... Oh, monsieur, quand l amitié rassemble à table épouse, enfants, soeurs, amis, quand une vive allégresse enflamme mon coeur, je vous le demande, monsieur: est-il bonNeur préférable à selui dont Tout jouit? Mais il rit, monsieur, se monstre exécrable et inconsevable et si se n était pas par l entremise de monsieur Andrieux, Jamais, oh, Jamais je ne serais... Mais quoi, monsieur, qu’avez vouz, monsieur?[53]
   Ona pritrča k meni: izgleda da sam imao groznicu, a možda i nesvesticu. Ne umem da izrazim kakav je težak, bolestan utisak na mene činila ova poludela žena. Možda je ona uobrazila da joj je bilo zapoveđeno da me zabavlja: bar se od mene ni za časak nije odmicala. Možda je nekad igrala u pozorištu; strašno je deklamovala, vrtela se, govorila neprestance, dok sam ja već odavno ućutao. Sve što sam mogao je shvatiti iz njenoga pričanja. bilo je to da je bila u nekoj tesnoj vezi s nekom „la Maison de monsieur Andrieux — Nautes nouveautés, articles de Paris, etc.“, a možda je i došla iz la Maison de monsieur Andrieux; ali ona je bila sad razdvojena za večita vremena od toga monsieur Andrieux, par se monstre furieux et inconsevable, i u tome je i bila cela tragedija... Jecala je, ali meni se činilo da to ona samo onako jeca, a da u stvari ne plače; na čas mi se činilo da će se cela raspasti kao skelet; izgovarala je reči nekim stegnutim promuklim glasom; reč préférable, naprimer, izgovarala je prefér-a-ble, blejeći ono a sasvim kao ovca. Jedanput, kad sam došao k sebi, primetio sam da se oko sebe obrtala na jednoj nozi, ali ona nije igrala, nego je ovo obrtanje kao bilo deo priče, koju je ona ovim htela očiglednije da prikaže. Tada je najedanput brzo prišla malom, starom i raštimovanom klaviru koji je bio u sobi, otvorila ga, počela na njemu da svira i da peva. Čini mi se da sam se jedno deset minuta, ili i više, potpuno zaneo, ili sam zaspao, ali bolonjsko psetance zalaja, i ja se probudih: svest mi se vratila učas potpuno, i obasjala me celom svojom svetlošću; ja skočih užasnut:
„L ambert, ja sam kod L amberta!“ prođe mi kroz glavu, i, dohvativ šešir, skočih da uzmem bundu.
—  Où allez-vouz, monsieur?[54] — zapita me Alfonsina uplašeno.
—  H oću dalje odavde, hoću da iziđem! Pustite me, ne držite me...
   —  Ouim monsieur! — odgovori mi Alfonsina odobravajući mi, i potrča da mi sâma otvori vrata za hodnik. — Mais se n est pas loin, monsieur, c est pas loin du Tout, ça ne vaut pas la peine de mettre votre choubà, c est ici près, monsieur![55] — vikala mi je kroz ceo hodnik. Kad sam istrčao iz sobe, udario sam desno.
   —  Par ici, monsieur, c est par ici![56] — dovikivala mi je iz svega glasa, uhvativši čvrsto svojim dugačkim, koštunjavim prstima moju bundu, a drugom rukom pokazujući mi levo u hodniku jedno mesto kuda uopšte nisam mislio da idem. Oteo sam se i potrčao vratima koja vode na stepenice.
   —  Il s en va, il s en va![57] — potrča za mnom Alfonsina vičući svojim kreštavim glasom: — mais il me tuera, monsieur, il me tuera![58] — Ali sam ja već istrčao na stepenice, i, pored svega toga što je i ona trčala za mnom čak i niza stepenice, ipak sam uspeo da otvorim poslednja, izlazna vrata, da iskočim na ulicu, i uzmem prva kola koja su naišla. Kočijašu sam rekao maminu adresu…

IV
 
   Međutim, svest koja je za časak zasjala, brzo se ugasila. Pomalo se sećam još samo toga da sam kolima doveden kod MaMe, uveden u kuću, ali sam tamo gotovo odmah pao u stanje u kome sam potpuno izgubio memoriju. Idućega dana, kako su mi pričali docnije (a i ja se sam, uostalom, sećam toga), razum mi se opet s vremena na vreme vraćao. Zapamtio sam da sam bio u Versilovljevoj sobi na njegovom divanu; sećam se da sam oko sebe video Versilova, mamu, L izu; dobro se sećam da mi je Versilov govorio o Zerščikovu, o knezu, i da mi je pokazivao neko pismo, da me je umirivao. Pričali su mi docnije da sam se sa užasom neprestano raspitivao za nekoga L amberta, i jednako govorio da laje neko bolonjsko kuče. Ali slabi sjaj svesti uskoro se opet ugasio: pred veče istoga dana bio sam već u punoj vatri. No hoću pre ostalih događaja da prvo pomenem ovo:
   Kad sam one večeri izišao od Zerščikova, i kad se tamo sve bilo smirilo, Zerščikov je, kad je ponovo otpočeo kocku, najednom glasno izjavio da se desila pogreška koju žali: nestalih četiri stotine rubalja nađene su u ostaloj gomili novca, i račun banke se, prema tome, pokazao potpuno ispravan. Tada je knez, koji je ostao u kockarnici, prišao Zerščikovu i od njega energično zahtevao da odmah javno posvedoči moju nevinost, i, sem toga, da mi se pismeno izvini. Zerščikov je sa svoje strane priznao da je ovaj knežev zahtev opravdan, i dao je reč, pred svima, da će mi još koliko sutra poslati pismo kojim će stvar objasniti i meni se izviniti. Knez mu je saopštio Versilovljevu adresu, i, odista, Versilov je već sutradan primio lično od Zerščikova pismo na moje ime, i odozgo mojih hiljadu tri stotine rubalja koje sam zaboravio u kockarnici. Na taj način je okončana stvar kod Zerščikova; ova radosna vest je jako pomogla da ozdravim, čim mi se svest vratila.
   A knez, pošto se vratio sa kocke, napisao je iste noći dva pisma: — jedno meni, a drugo onom svom nekadašnjem puku u kome je imao istoriju sa zastavnikom Stepanovom. Oba pisma je poslao idućega jutra. posle toga je napisao raport državnoj vlasti, i s tim raportom u rukama, rano izjutra, prijavio se komandantu svoga puka, izjavivši mu da je „zločinac, saučesnik u falsifikovanju **ih akcija, da se predaje u ruke pravosuđa, i moli da mu se sudi“. Ujedno je predao i raport u kome je sve to bilo izloženo i napismeno. Uhapsili su ga.
A ovo je njegovo pismo koje je napisao i uputio meni te noći, od reči do reči:
 
„Vrlo mili Arkadije Makaroviću!
   „Pošto sam pokušao lakejski „izlaz“, izgubio sam tim samim pravo da koliko bilo utešim svoju dušu mišlju da bih se i ja najzad mogao rešiti na hrabar korak. Ogrešio sam se o otadžbinu i svoj rod, i zbog toga, kao poslednji izdanak svoga roda, kažnjavam sebe sâm. Ne razumem kako sam mogao da se uhvatim za tu nisku misao da sebe sačuvam, i da neko vreme maštam o tome da se otkupim novcem od njih! Ipak bih pred svojom savešću zanavek ostao prestupnik. Ti ljudi, i pošto bi mi vratili pisma koja me kompromituju, ne bi me ipak celoga života ostavili na miru! Šta mi je drugo ostajalo: da živim s njima, da s njima budem zajedno celoga života — to je bila sudbina koja me je čekala! Ne mogu da primim takvu sudbinu, i najzad sam u sebi našao toliko čvrstine ili, možda, samo očajanja, da postupim onako kako sad postupam.
   Napisao sam pismo u moj raniji puk svojim ranijim drugovima, i opravdao sam Stepanova. Tom postupku nema i ne može biti cilj nikakvo ispaštanje ni otkup greha: to je samo predsmrtno zaveštanje sutrašnjega mrtvaca. Tako treba gledati tu stvar. Oprostite mi što sam vas napustio u kockarnici; to je bilo zbog toga što u tom trenutku nisam u vas bio uveren. sad, kad sam već mrtav čovek, mogu da načinim takvo priznanje... s onoga sveta.
   Jadna Liza! Ona ništa ne zna o ovoj odluci; neka sama presudi da li da me proklinje. Ne mogu da se opravdavam, i čak ne mogu da nađem ni reči da joj šta bilo objasnim. Znajte i to, Arkadije Makaroviću, da sam joj juče izjutra, kad je bila kod mene poslednji put, otkrio moju prevaru, i da sam joj priznao da sam išao kod Ane Andrejevne u nameri da je zaprosim. Nisam mogao da to ostavim na mojoj savesti pred
poslednjom odlukom koju sam već smislio, videći njenu ljubav, te sam joj sve otkrio. Ona mi je oprostila, sve mi je oprostila, ali joj ja nisam poverovao; tome nema oproštaja; na njenom mestu ja ne bih mogao oprostiti. Sećajte me se.
Vaš nesrećni poslednji knez Sokoljski“.
 
Odležao sam bez svesti punih devet dana.

TREĆI DEO
 

GLAVA PRVA
I
 
A sad o nečem sasvim drugom.
   Neprestano objavljujem: „o drugom, o drugom“, a sve i dalje pričam samo o sebi. Međutim, već sam hiljadu puta izjavio da mi nije cilj da sebe opisujem; takva mi je bila čvrsta namera kad sam otpočeo ove beleške: jer savršeno razumem da nimalo nisam zanimljiv čitaocu. ja opisujem i želim da opišem druge ljude, a ne sebe, a ako se ipak tu i ja pojavim, to je pogreška koja je samo za žaljenje, pošto nikako ne mogu to da izbegnem, ma koliko da želim. Pre svega me ljuti što, opisujući s takvim žarom svoje lične doživljaje, tim samim dajem povoda da se misli da sam i sad onakav kakav sam bio u to doba. Ali će se čitalac setiti da sam ne jedanput uzviknuo: „O, kad bih mogao da promenim ono što je bilo ranije, i da počnem potpuno iznova!“ Tako ne bih mogao uzvikivati da se nisam radikalno izmenio i postao sasvim drugi čovek. To je potpuno jasno; i samo kad bi iko mogao da zamisli koliko sam sit svih ovih izvinjavanja i predgovora koje moram svaki čas da utrpavam, čak i sad usred mojih beležaka!
Da pređem na stvar.
   Pošto sam devet dana ležao bez svesti, probudio sam se kao novorođen, ali ne i preporođen; uostalom, moje ponovno rođenje bilo je, naravno, glupo, ako se uzme u širokom značenju, i možda bi ono bilo drugačije kad bi se sad dogodilo. Moja ideja, to jest moje osećanje, opet se sastojalo samo u tome (kao i hiljadu puta pre toga) da od njih potpuno odem, ali da neizostavno odem, a ne onako kao ranije kad sam sebi hiljadu puta to stavljao u zadatak i nikako ga ne ispunjavao. Nisam želeo nikome da se svetim, za to dajem svoju časnu reč — mada su me svi uvredili. Spremao sam se da od njih odem bez mržnje i bez proklinjanja, ali sam želeo da imam svoju ličnu snagu, stvarnu i nezavisnu od svih njih i od celoga sveta; ta zar se nisam već izmirio gotovo sa svim stvarima na svetu! Beležim ovu moju tadašnju sanjariju ne kao misao, nego samo kao moje tadašnje neodoljivo osećanje. Dok sam ležao u postelji, nisam hteo to osećanje ni da formulišem. Bolestan i slab, ležeći u Versilovljevoj sobi koju su za mene odvojili, s bolom sam gledao u kolikoj sam meri izgubio snagu: na postelji je ležala slamka a ne čovek, i ne samo od bolesti — o, kako me je to sve vređalo! I gle, iz najveće dubine moje duše dizao se protest, i ja sam gubio dah od nekog osećanja beskrajno velike nadutosti i oholosti. U celom životu ne mogu da se setim vremena u kome sam imao osećanja jače nadutosti nego tih prvih dana moga ozdravljivanja, to jest tada kad sam ležao kao slamka na postelji.
Ali za sada sam ćutao, i rešio sam da ni o čem ne razmišljam! Neprestano sam gledao u njihova lica, trudeći se da po njima pogodim sve što mi je bilo potrebno. Bilo je jasno da ni oni nisu želeli da se raspituju i da se interesuju, a sa mnom su razgovarali o sasvim sporednim stvarima. To mi se dopadalo, i u isto vreme ljutilo me je; ali ovu protivrečnost neću da objašnjavam. L izu sam viđao ređe nego mamu, mada mi je ona dolazila svakoga dana, čak po dva puta. Iz odlomaka njihovih razgovora i iz celog njihovog izgleda zaključio sam da je L iza imala vrlo mnogo posla, i da često nije kod kuće zbog tih svojih poslova: ali već u samoj pomisli o mogućnosti da ona ima „svoje poslove“, za mene je postojala neka vrsta uvrede; no to su sve bila bolesna, čisto fiziološka osećanja koja ne vredi opisivati. I Tatjana Pavlovna mi je dolazila gotovo svakoga dana, i mada nije bila nimalo nežna prema meni, bar me nije grdila kao pre, što mi je do krajnosti bilo neprijatno, tako da sam joj otvoreno rekao: „Vi ste, Tatjana Pavlovna, kad ne grdite, strašno dosadni“. — „Pa dobro, onda neću više ni da ti dolazim“, odgovorila mi je ona i izašla. A meni je bilo milo što sam bar jednu oterao.
Najviše sam mučio mamu i na nju sam se ljutio.
   Pojavio mi se strašan apetit, i strašno sam gunđao što jelo odocnjava (a nikad nije odocnjavalo). Mama prosto nije znala kako da mi ugodi. Jedanput mi je donela supu i počela po običaju da me hrani, a ja sam neprestano gunđao jedući. I najedanput počeh i sam da se ljutim što gunđam: „nju jedino možda što volim, pa i nju mučim“. Ali ljutnja nije ipak popuštala, te se iz ljutnje zaplačem, a ona je, sirotica, pomislila da sam se zaplakao iz silne ljubavi, te se nagnula nada me i počela da me ljubi. Stisnuh zube i nekako otrpeh, ali, odista, u tom trenutku sam je mrzeo. Mamu sam ipak uvek voleo, i tada sam je voleo, i nisam je mrzeo nimalo, nego je to bilo ono što biva uvek: koga više voliš, najviše ga i vređaš.
   Tih prvih dana mrzeo sam jedino doktora. Doktor je bio mlad čovek, ponositoga držanja, koji je govorio strogo i čak i neučtivo. Svi ti ljudi od nauke kao da su tek juče i iznenada saznali nešto naročito, dok se juče baš ništa naročito nije desilo; ali takvi su uvek „osrednji ljudi“ i „ulica“. Dugo sam podnosio, pa najzad izgubih strpljenje te mu pred svima našima rekoh da se uzalud trudi, da ću se izlečiti i bez njega, da je on, iako spolja izgleda da je realan, u stvari pun predrasuda, i ne razume da medicina nije još nikada nikoga izlečila — da je, najzad, po svoj verovatnosti, on jedan potpuno neobrazovan čovek, „kao što su danas kod nas svi tehničari i specijalisti koji su u poslednje vreme toliko digli nos“. Doktora je to vrlo uvredilo (već tim samim je dokazao da je takav), ali je ipak i dalje dolazio. Najzad sam izjavio Versilovu da ću doktoru, samo ako ne prestane da dolazi, kazati i deset puta neprijatnije stvari. Versilov mi je na to primetio samo to da nije moguće reći ni dvaputa neprijatnije stvari od onih koje sam rekao, a ne deset puta. Meni je bilo milo što je to rekao.
   Ipak, kakav je to čovek! Kažem za Versilova. On, i jedino on je bio svemu kriv — pa ipak: jedino se na njega tada nisam ljutio. Nije me samo njegovo ponašanje prema meni zadobilo, nego smo, mislim, tada obojica osećali da jedan drugom dugujemo objašnjenja za mnoge stvari... i da je baš zbog toga najbolje da se i ne objašnjavamo. Vanredno je prijatno kad u sličnim situacijama u životu čovek naiđe na pametnog čoveka! Već sam u drugom delu moje priče unapred saopštio da mi je Versilov vrlo kratko i jasno rekao sve o pismu koje mi je pisao uhapšeni knez, o Zerščikovu, o njegovoj izjavi koju je dao u moju korist, itd. itd. Ali pošto sam se rešio da ćutim, to sam mu postavio, na najsuvlji nači“, samo dva tri najkraća pitanja. On je na njih odgovorio jasno i tačno, no potpuno bez izlišnih reči i, što je najbolje, bez izlišnih osećaja. A tada sam se plašio izlišnih osećaja.
   O L ambertu ćutim, ali čitalac se svakako doseća da sam o njemu mnogo mislio. U bunilu sam nekoliko puta govorio o L ambertu, no kad sam se otrgao iz bunila i uzeo da posmatram, ubrzo sam došao do zaključka da je sve o L ambertu ostala tajna i da ništa nisu saznali, ne isključujući ni Versilova. Tome sam se vrlo obradovao, te me je prošao strah, ali sam se prevario, kao što sam docnije video na svoje veliko iznenađenje: L ambert je za vreme moje bolesti dolazio, samo mi je Versilov to prećutao, te sam zaključio da sam za L amberta već zaboravljen. Ipak sam o njemu često mislio, i više no to: mislio sam o njemu ne samo bez odvratnosti, ne samo s radoznalošću, nego čak sa izvesnim interesovanjem, kao da sam predosećao da se tu javlja nešto novo što će odgovarati mojim novim osećanjima i planovima koji su se u meni rađali. Jednom reči, rešio sam se da o L ambertu promislim pre nego o svemu ostalom, čim se budem rešio da mislim. Beležim jednu čudnu stvar: bio sam potpuno zaboravio gde on stanuje i u kojoj se ulici onda sve ono desilo. Zapamtio sam sve drugo: i sobu, i Alfonsinu, i kučence, i koridor; odmah bih mogao sve to nacrtati; ali gde se sve to desilo, to jest u kojoj ulici i u kojoj kući — to sam potpuno zaboravio. I što je najčudnije, svega toga setio sam se tek trećega ili četvrtoga dana posle moga dolaska do pune svesti, pošto sam već odavno počeo da se u mislima bavim L ambertom.
   To su, dakle, bila moja prva osećanja posle moga vaskrsenja. Zabeležio sam samo najsporednije stvari, i najverovatnije je da glavne stvari nisam ni umeo zabeležiti. U stvari, možda su se glavne stvari baš tada određivale i formulisale u mom srcu; nisam se valjda ljutio i srdio samo zato što mi ne donose supu. O, dobro se sećam koliko sam bio tužan i koliko sam nekada bio na mukama, naročito kad sam ostajao duže vremena sam. Kao uprkos, njima se učinilo da mi je teško kad su kod mene, da me njihovo saučešće vređa, te su počeli sve češće i češće da me ostavljaju samog: a ta njihova fina dosetljivost bila je izlišna.

II
 
   Četvrtoga dana posle moga dolaska k sebi, ležao sam oko tri sata posle podne na svojoj postelji, i nikoga nije bilo sa mnom. Dan je bio svetao, i znao sam da će oko četiri sata, kad sunce bude zalazilo, njegovi kosi, crveni zraci udariti pravo u ugao moga zida i sjajnom pegom osvetliti to mesto. To sam znao po prethodnim danima, i zbog toga što će se to neizostavno desiti kroz jedan sat, i naročito zbog toga što sam to unapred znao, kao dva puta dva, razljutilo me je do besnila. Besno se okrenuh celim telom na drugu stranu, i tada najedanput usred duboke tišine jasno čuh reči: „Gospode Isuse H riste, Bože naš, pomiluj nas!“ Ove reči bile su izgovorene polušapatom, posle njih ču se uzdah iz celih grudi, a zatim se sve opet potpuno utiša. Brzo digoh glavu.
   Još ranije, to jest još uoči toga dana, već koliko preksinoć, primetio sam da se događa nešto naročito u tim trima našim sobama dole. U sobici do salona, u kojoj su ranije spavale mama i L iza, sad je očevidno bio neko drugi. Već sam više puta čuo neke glasove, i danju i preko noći, ali samo načas, na vrlo kratak čas, i tišina bi se odmah vraćala potpuno, za nekoliko sati, tako da nisam ni obraćao pažnju. Sinoć sam pomislio da je tamo Versilov, zato što je ubrzo posle takvog jednog šuma ušao kod mene, iako sam već tačno znao iz njihovih razgovora da se Versilov za vreme moga bolovanja preselio nekuda u drugi stan u kome i noćiva. Za mamu i L izu mi je odavno već bilo poznato da su obadve (da ne bih ja bio uznemiravan, mislio sam) prešle gore u moj bivši „grob“, i pomišljao sam u sebi: „kako su mogle njih dve zajedno da se tamo smeste?“ sad se najedanput pokazalo da u njihovoj pređašnjoj sobi stanuje jedan čovek, i da taj čovek nije ni u kom slučaju Versilov. S lakoćom koju nisam pretpostavljao da imam (uobražavajući dotle da sam potpuno slab), spustio sam s postelje noge, gurnuo ih u papuče, ogrnuo se sivim sobnim ogrtačem od jagnjećeg krzna koji je bio pored mene (a koji je za mene žrtvovao Versilov), i pošao kroz gostinsku, u bivšu maminu spavaću sobu. Ono što sam tamo spazio, sasvim me je zbunilo: nikako nisam ni slutio što slično, i zastadoh kao ukopan na pragu.
   Onde je sedeo jedan sed, vrlo sed starac, s velikom, užasno belom bradom, i bilo je jasno da tu već odavno sedi. Sedeo je ne na postelji nego na maminoj klupici, i samo se leđima naslanjao na krevet. Uostalom, on se držao toliko uspravno, da mu, izgleda, nimalo nije bilo potrebno da se naslanja, iako je, očevidno, bio bolestan. Na njemu je preko košulje bila prebačena mala jagnjeća bundica, preko kolena je imao mamin pled, a noge su mu bile u papučama. Po svemu se videlo da je visokoga rasta, širokih pleća, vrlo svežega izgleda bez obzira na to što je bolestan; malo bled i izmršaveo, izduženoga lica, vrlo guste, ali ne vrlo duge kose, a godina mu je, izgleda, moglo biti oko sedamdeset. Pored njega na stolici, na dohvat ruke, ležale su tri ili četiri knjige i srebrne naočari.
   Mada nijednom slutnjom nisam mislio da ću ga sresti, ipak sam istoga trenutka pogodio ko je, samo nikako nisam mogao da shvatim na koji je način mogao da provede celo ovo vreme gotovo pored samoga mene tako tiho da ga do sada nimalo nisam čuo.
   Nije se ni makao kad me je spazio, nego me je netrenimice i ćuteći samo gledao, isto tako kao i ja njega, s tom razlikom što sam ja njega gledao s beskrajnim iznenađenjem, a on mene bez ikakvoga iznenađenja. Naprotiv, pošto me je razmotrio celoga, do poslednje crte, za tih pet ili deset sekunadi ćutanja, najedanput se osmehnuo i čak se tiho i nečujno zasmejao, i mada je smeha brzo nestalo, ipak mu je njegov svetao, veseo trag ostao na licu, i naročito u očima, plavima, sjajnima, velikima, ali sa opuštenim i podbulim od starosti kapcima, koji behu okruženi mnogobrojnim sitnim borama. Ovaj njegov smeh načinio je na mene najjači utisak.
   Čini mi se da je, kad se čovek smeje, u većini slučajeva gadno gledati ga. Najčešće se u ljudskom smehu ispoljava nešto ružno, nešto što unižava čoveka koji se smeje, iako onaj koji se smeje sam gotovo nikad ne zna za utisak koji izaziva. Isto tako ne zna, kao što uopšte niko ne zna, kakvo mu je lice kad spava. Nekima je kad spavaju lice i u snu pametno, a drugima, čak i pametnima, u snu lice postaje vrlo glupo i zato smešno. Ne znam otkuda to dolazi: hteo bih samo da kažem da ni čovek koji se smeje, kao ni čovek koji spava, većinom ništa ne zna o svom licu. Vrlo velik broj ljudi nimalo ne ume da se smeje. Uostalom, tu nema šta da se „ume“: to je dar i ne da se naučiti. Naučićeš jedino ako sebe prevaspitaš, ako se razviješ na bolje i savladaš ružne instinkte svoga karaktera: u tom slučaju bi se, verovatno, mogao i smeh takvoga čoveka promeniti na bolje. Ima ljudi koje smeh potpuno odaje, i najedanput možete da ga upoznate do srži. A i neosporno pametan smeh neki put postaje odvratan. Za smeh je pre svega potrebna iskrenost, a zar ima iskrenosti kod ljudi? Za smeh je potrebna nezlobivost, a ljudi se najčešće smeju pakosno. Iskren i nezlobiv smeh znači veselost, a zar ima kod ljudi u današnje vreme veselosti, i umeju li ljudi da budu veseli? (O veselosti sam dosta čuo od Versilova i zapamtio). Veselost čoveka je najvidnija crta njegova, koja ga najviše odaje. Jedan karakter dugo ne možete da upoznate, ali čim se čovek nasmeje bar jedanput sasvim iskreno, pokazaće vam se njegov ceo karakter odmah kao na dlanu. Samo čovek vrlo visokog i vrlo srećnog razvitka ume da bude veseo, i da zarazi i druge, to jest neodoljivo i dobrodušno veseo. Ne govorim o njegovom umnom razvitku, nego o karakteru, o celom čoveku. Na taj način, ako želite da prozrete čoveka i da upoznate njegovu dušu, ne posmatrajte kako ćuti ili kako govori ili kako plače, ili čak kako se uzbuđuje plemenitim idejama, nego bolje da pogledate kad se smeje. Ako se dobro smeje, znajte da je dobar čovek. Pri tome posmatrajte sve nijanse: potrebno je, na primer, da vam se smeh jednoga čoveka ni u kom slučaju ne učini glup, ma koliko da je čovek veseo i prostodušan. Čim primetite i najmanji trag glupaštva u njegovom smehu, to nesumnjivo znači da je taj čovek umno ograničen, ma koliko oko sebe rasipao ideje. Ako mu smeh nije glup, ali vam se sam čovek koji se smeje najedanput zbog nečega učinio smešan, makar samo i malo — znajte da taj čovek nema pravoga ličnoga dostojanstva, ili ga bar nema u punoj meri. Ili, najzad, ako smeh jednoga čoveka doduše jeste zarazan, ali vam se ipak iz nekog razloga učini ružan, znajte da je i priroda toga čoveka ružna i prosta, i da je sve plemenito i uzvišeno što ste ranije kod njega primetili, ili svesno ili nesvesno pozajmljeno, i da će se takav čovek bezuslovno docnije promeniti na gore, da će se baviti „korisnim stvarima“, a plemenite ideje odbaciće bez milosti kao mladićke zablude i zanešenjaštvo.
   Ovu dugačku tiradu o smehu zabeležio sam ovde hotimično, i na štetu pričanja, pošto je smatram kao jedno od mojih najozbiljnijih saznanja o životu. A naročito je preporučujem verenicama koje su već spremne da pođu za izabranim čovekom, ali ga još jednako posmatraju nerešljivo i s nepoverenjem, i nikako ne mogu da se odluče. I neka se ne rugaju jadnome momčetu što se utrpava sa svojim poukama u bračne poslove o kojima nema ni pojma. ja zato dobro znam da je smeh najsigurnija proba duše. Pogledajte dete: jedino deca umeju da se smeju do savršenstva dobro, i zbog toga i jesu zavodljiva i privlačna. Za mene je odvratno dete koje plače, a dete koje se smeje i koje je veselo, rajska je svetlost, otkrivanje budućnosti, u kojoj će čovek najzad postati isto tako čist i prostodušan kao što je dete. I eto, tako nešto detinjasto i do neverovatnosti privlačno video sam i u kratkotrajnom smehu ovoga starca. Odmah sam mu prišao.
III
 
   —  Sedi, sedi malo, noge ti po svoj prilici još ne mogu da stoje — ponudi me on ljubazno, ukazavši mi na mesto pokraj sebe i neprestano mi gledajući u lice istim svetlim pogledom. Sedoh pokraj njega i rekoh: —  Znam ko ste, vi ste Makar Ivanović.
   —  Tako je, drago dete. Divno je što si ustao. Ti si mladić, biće ti divno. Starac ide u grob, a mladić u život.
—  Jeste li vi bolesni?
   —  Bolestan sam, prijatelju; više u nogama; do praga su me nožice još i donele, ali otkako sam ovde seo, nadule su se. To mi je još od prošloga četvrtka kad su počeli gradusi (to jest kad je počeo mraz). Dosad sam ih mazao mašću, vidiš: pre tri godine prepisao mi je L ihten, doktor Edmund Karlić, u Moskvi; ta mi je mast pomagala, uh, još koliko pomagala; ali evo sad više ne pomaže. Ni u grudima ne valja. A od sinoć ni leđa, sve kao da me psi ujedaju... I ne spavam noću.
—  Kako to da vas ovde nimalo nisam čuo? — zapitah ga ja.
On me pogleda zamišljeno.
   —  Samo nemoj majku da probudiš — dodade on kao prisetiv se najednom nečega. — Ovde je provela celu noć pokraj mene, nečujno kao da je muva; a sad je, znam, prilegla. Oh, teško je bolesnom starcu — uzdahnu on — a za šta li se samo uhvatila duša, i neprestano se drži, i sve se još raduje suncu; i kad bi došlo da se život ponovo otpočinje, i tad bi se duša, veruj, ne ubojala; iako je, možda, takva misao grešna.
—  Zašto grešna?
   —  Takva misao je samo san, a starac treba da ode na onaj svet dostojanstveno. Jer ako ideš u susret smrti ropćući ili s nezadovoljstvom, onda je to velik greh. Ali ako si zavoleo život zbog duhovne radosti, mislim da će Bog oprostiti, makar i jednom starcu. Nije lako čoveku da zna svaki greh, šta je grešno, a šta nije; to je tajna koja premaša ljudsku pamet. A starac treba u svako doba da bude zadovoljan, i treba da umre u punoj svetlosti svoga uma, blaženo i dostojanstveno, sit života, dunuvši u svoj poslednji čas i radujući se, odlazeći kao klas u snop i ispunivši svoju tajnu.
   —  Neprestano govorite o „tajni“; šta znači to „ispunivši svoju tajnu“? — zapitah ga osvrnuvši se na vrata. Bilo mi je milo što smo sami, i što je svuda oko nas vladala nepomućena tišina. Sunce je jasno sijalo u prozor pred svojim zalaskom. On je govorio malo frazasto i netačno, ali vrlo iskreno i sa izvesnim jakim uzbuđenjem, kao da mu je odista bilo milo što sam mu došao. Ipak sam primetio da je nesumnjivo bio u groznici, i to vrlo jakoj. I ja sam bio bolestan, takođe u groznici, od trenutka kad sam ušao kod njega.
   —  Šta je to tajna? Sve je tajna, prijatelju, u svemu je Božja tajna. U svakom drvetu, u svakoj travci nalazi se zatvorena ta tajna. Kad peva ptičica, ili kad zvezde sve ukupno na nebu blešte u noći — sve je to samo tajna, jedna ista tajna. A najveća je tajna u onome što čeka čovekovu dušu na onom svetu. Tako ti je to, prijatelju!
   —  Ne znam u kom smislu to govorite... Naravno, ne pitam vas zato da vas vređam, verujte da verujem u Boga; ali sve te tajne je razum odavno otkrio, a što još nije otkriveno, biće otkriveno, to je potpuno sigurno i možda još u najkraćem roku. Botanika tačno zna kako raste drvo, fiziolog i anatom znaju čak zbog čega ptica peva, ili će uskoro saznati, a što se tiče zvezda, one su ne samo sve prebrojane nego je svaki njihov pokret izračunat tačno na sekunde, tako da je moguće predskazati i za hiljadu godina unapred, od minuta do minuta, pojavu koje hoćete: komete... a sad je postao poznat čak i sastav najudaljenijih zvezda. Uzmite mikroskop, to je, znate, uveličavajuće staklo koje može da uveličava predmete milion puta — i pogledajte kroza nj kap vode, pa ćete spaziti u njoj ceo nov svet, ceo život živih stvorova, a međutim i to je bila tajna, a sad je eto otkrivena.
   —  Slušao sam za to, dragi moj, i to više puta sam slušao od ljudi. Nema šta da se kaže, to je veliko i slavno delo; sve je dato čoveku Božjom voljom; nije ga uzalud Bog zadunuo dahom života: „Živi i poznaj!“
   —  To su prazne reči. Ipak, vi valjda niste neprijatelj nauke, niste klerikalac? To jest, ne znam da li vi to razumete...
   —  Ne, dragi moj, poštovao sam nauku od mladosti iako sam nemam za nju pameti, ali na to ne ropćem: ako nije dato meni, dato je drugom. Možda je tako i bolje, jer svak ima svoje. Osobito, dragi prijatelju, zato što ni nauka ne koristi svakom. Svi smo nestrpljivi, svi bismo hteli da iznenadimo ceo svet, a ja, možda, i više nego ostali, samo kad bih umeo. Ali budući da sam eto sasvim neuk, kako mogu da se preuznosim kad sâm ništa ne znam? A ti si mlad i dosetljiv, i to ti je palo u deo, pa uči. Upoznaj sve, da, kad sretneš bezbožnog ili bezočnog čoveka, možeš da mu odgovoriš, a on da te ne obori naprasitim rečima i da ne zbuni tvoje nezrele misli. A ono staklo sam, i to baš nedavno, video.
   I on tu duboko uzdahnu. Očevidno sam mu načinio izvanredno zadovoljstvo svojim dolaskom. Njegova želja za razgovorom bila je svakako bolesna. Sem toga, nesumnjivo je, ne varam se tvrdeći da me je u izvesnim trenucima posmatrao čak s nekom neobičnom ljubavlju: nežno mi je metao svoju ruku na moju, milovao me po ramenima... ali, moram da priznam, u izvesnim trenucima je kao potpuno zaboravljao na mene, kao da sedi sâm, i mada je i dalje govorio sa žarom, ipak je govorio negde u vazduh.
   — Ima, prijatelju — produži on — u Genadijevoj pustinji jedan čovek velike pameti. On je od plemićkog roda i potpukovnik po činu i ima veliko bogatstvo. Dok je još živeo u svetu, nije hteo da se vezuje brakom; odvojio se od sveta evo već deseta godina, pošto je zavoleo tiha i ćutljiva pristaništa, i umirio svoja osećanja od svetskih sujeta. Živi potpuno po manastirskom ustavu, a neće da se zakaluđeri. A knjiga ima, dragi prijatelju, toliko da još ni u koga nisam video toliko — sâm mi je rekao da vrede do osam hiljada rubalja. Zove se Petar Valerjanić. Naučio me je u raznim vremenima mnogim stvarima, a ja sam voleo beskrajno da ga slušam. Kažem mu jedanput: „Kako to da vi, gospodine, sa tako velikom vašom pameću, i pošto ste proveli evo već deset godina u manastirskoj stezi i u potpunom odricanju svoje volje — kako to da ne primite časno postriženje, te da budete još savršeniji?“ A on će mi na to: — „Šta mi, starče, govoriš o mojoj pameti; a možda je mene moja pamet zarobila, a nisam ja nju savladao! A što kažeš za moju stegu: možda sam odavno već svoju meru izgubio. A što mi reče za odricanje moje volje? Evo, odreći ću se ovoga časa svega svoga bogatstva, i na čin svoj ću dati ostavku, i celu kavaljeriju metnuću ti evo ovde na sto sad odmah, samo lule duvana, evo se borim već desetu godinu, ali ne mogu da se odreknem. Kakav sam ti ja posle svega toga kaluđer, i kakvo odricanje volje proslavljaš u meni?“ Iznenadila me je ta njegova smirenost. „Pa onda, svratim ti ja prošle godine, o Petrovom postu, opet u tu pustinju —Gospod me doveo — i vidim u njegovoj ćeliji stoji baš ta stvar — mikroskop — dobio ga je iz inostranstva za velike pare. „Čekaj, veli, starče, da ti pokažem jednu stvar koja će te zadiviti, jer je dosad još nisi video. Pogledaj ovu kap vode, čistu kao suza: a sad pogledaj šta ima u njoj, pa ćeš videti da će mehaničari ubrzo ispitati sve tajne Božje, meni i tebi neće ostaviti nijedne“ — dobro se sećam da je tako rekao. A taj mikroskop sam još pre trideset i pet godina pre toga video kod Aleksandra Vladimirovića Malgasova, našega gospodara, deda Andreje Petrovića po majci, čije je imanje docnije, posle njegove smrti, pripalo Andreji Petroviću. Gospodar je bio znatan, velik đeneral, i održavao je velik lov, te sam mnogo godina kod njega proveo kao lovac. Jednoga dana postavi ti on taj mikroskop koji je doneo sa sobom, i naredi celoj posluzi da jedan za drugim priđu, i muškarci i žene, i da gledaju, i isto tako su pokazivali buvu i vaš, i vrh igle, i dlačicu, i kap vode. Bilo je vrlo zabavno: bojali se da prilaze, a bojali se i od gospodara — bio je vrlo durnovit. Neki i ne umeju da gledaju, zažmire očima pa ništa ne vide; drugi se opet straše i viču; a seoski starešina Savin Makarov zaklopio obema rukama oči i stao da viče: „radite sa mnom šta hoćete, ali neću da idem!“ Bilo je mnogo pustoga smeha. Petru Valerjaniću pak nisam priznao da sam ranije, još pre trideset i pet godina, ovo isto čudo video, jer sam opazio da njemu čini veliko zadovoljstvo da mi ga pokaže, nego sam, naprotiv, počeo da se čudim i užasavam. Dade mi vremena da gledam i zapita me: „Dakle, starče, šta sad veliš?“ A ja mu se poklonih i kažem mu: „Reče Gospod da bude svetlost, i bi svetlost“, a on će meni odjedanput na to: „A zar ne bi najzad tama?“ I to je rekao tako čudno, nije se čak ni nasmešio. To me je tada od njega začudilo, a on se kao naljutio i ućutao je.
   —  Prosto-naprosto, taj vaš Petar Valerjanić u manastiru drži postove i metaniše, ali u Boga ne veruje; i vi ste mu naišli u takvom trenutku, i to je sve — rekoh mu ja — i, povrh toga, to je smešan čovek: sigurno je već bar deset puta pre toga video mikroskop, i što da tako pošašavi jedanaesti put? Biće da je to neka nervoza koju je zaradio u manastiru...
   —  To je čist čovek i visokoga uma — odgovori starac s ubeđenjem — i nije bezbožnik. Um mu je bogat, ali mu je srce nemirno. sad se pojavilo vrlo mnogo takvih ljudi u gospodskim i učenim krugovima. I evo što ću ti još reći: taj čovek sâm sebe kažnjava. Treba im se sklanjati s puta i ne dosađivati im, a pre spavanja pomenuti ih u molitvi, jer takvi ljudi traže Boga. Da li se ti moliš Bogu pre spavanja?
   —  Ne; nalazim da je to prazan obred. Uostalom, moram da vam priznam da mi se taj vaš Petar Valerjanić dopada: bar nije praznoglav, a ipak je čovek koji unekoliko liči na nekoga koji nam je obojici blizak, koga obojica poznajemo.
Starac je obratio pažnju samo na prvu rečenicu moga odgovora:
   —  Grešiš, prijatelju, što se ne moliš Bogu; dobro je pomoliti se Bogu, srce postane veselo i pred spavanjem, i kad ustaneš od spavanja, i kad se noću probudiš. To ti ja kažem. Jednoga leta u julu mesecu išli smo u Bogorodičin manastir na slavu. Što smo se više približavali mestu, sve više se pridruživalo naroda, i najzad nas se skupilo malo ne dvesta ljudi, sve samih hadžija koji su išli da celivaju svete i netaknute mošti velikih čudotvoraca Anikija i Grigorija. Zanoćismo ti, brate moj, u polju, i ja se probudih izjutra rano dok su svi još spavali, a ni sunce se još iza šume nije javljalo. Digoh ti ja, dragi moj, glavu, pogledah unaokolo i uzdahnuh! Svuda neiskazana lepota! Sve tiho, vazduh lak; trava raste — rasti travo Božja! Ptica peva — pevaj ptičice Božja! Detešce na rukama jedne žene pisnu — Gospod bio s tobom, mali čoveče, rasti na svoju sreću, mladenče! I tada mi bi kao da sam prvi put u životu sve ovo u sebe primio... I opet spustih glavu, i zaspah odmah lako. Divno je na svetu, dragi moj! I kad bih ozdravio, opet bih na proleće pošao na put. I što je svet tajna, utoliko je baš bolje: zato je srcu i strašan i divan; i ovaj strah služi na veselje srcu: „Sve je u tebi, Gospode, i ja sam u Tebi, i primi me!“ Ne ropći, mladiću: zbog toga je još lepši što je tajna, — dodade on razneženo.
   —  „Zbog toga je još lepši što je tajna“... To ću zapamtiti, baš te reči. Vi se užasno netačno izražavate, ali vas ipak razumem... Iznenađuje me što daleko bolje znate i razumete stvari, nego što možete da se izrazite; samo govorite kao da ste u bunilu... — ote mi se, gledajući na njegove grozničave oči i pobledelo lice. Ali izgleda da on nije ni čuo moje reči.
   —  Znaš li ti, dragi mladiću, — poče on opet kao da produžuje pređašnji govor: — znaš li ti koje je granica sećanja na čoveka na ovom svetu? Granica ljudskoga sećanja postavljena je na sto godina. Sto godina posle smrti, čoveka još mogu da pamte njegova deca ili njegovi unuci koji su mu videli lice, a posle toga, ako se i može da produži sećanje na njega, to je samo usmeno, misleno, jer su otišli svi koji su mu videli živ lik. I zarašće mu grob travom, oblupiće se na njemu beli nadgrobni kamen, i zaboraviće ga svi ljudi, i samo njegovo potomstvo, zaboraviće mu docnije i ime, jer samo malo ljudi ostaje u uspomeni ljudskoj — ali i ne mari! Makar me i zaboravili, mili moji, ali ja ću vas voleti i iz groba. Čuću, deco, vaše vesele glasove, čuću korake vaše na grobovima vaših očeva o zadušnicama; živite još na sunašcu i radujte se, a ja ću se za vas pomoliti Bogu, u snu ću vam dolaziti... svejedno — i posle smrti traje ljubav!... Bio sam u isto takvoj groznici kao i on; umesto da izađem ili da ga umirim, a možda i položim u krevet zato što je bio potpuno kao u bunilu, ujedanput ga uhvatih za ruku, i, nagnuvši se njemu i stegnuvši mu ruku, rekoh mu uzbuđenim šapatom i sa suzama u duši:
   —  Volim što ste došli. Možda sam vas već odavno očekivao. Nikoga od njih ne volim: nemaju blagoobrazija... prosti su... Neću da pođem za njima, ne znam kuda da pođem, s vama ću poći...
   Ali srećom u sobu uđe mama, inače ne znam šta bih još sve rekao. Ušla je sa licem koje se tek probudilo, i sa izrazom straha; u rukama je imala staklence i kašičicu; kad nas je spazila, uzviknula je:
—  Znala sam! Odocnila sam da mu na vreme flâivi kinin, i sad je sav u groznici! Zaspala sam, dragi Makare Ivanoviću!
   Ja ustadoh i iziđoh. Ona mu dade lek i strpa ga u krevet. Vratio sam se vrlo radoznao i napregnuto sam razmišljao o ovom susretu. Šta sam od susreta očekivao, ne znam. Naravno, misli su mi bile nepovezane, i mešale su mi se no pameti ne cele, nego samo u odlomcima. L ežao sam na postelji okrenut zidu, i najednom spazih u uglu jasnu mrlju svetlosti koju sam s tolikim proklinjanjem malopre čekao, i, gle, sećam se, cela mi se duša kao zaradovala, i kao da mi je nova svetlost oblila srce. Sećam se toga slatkoga časa i neću ga nikad zaboraviti. To je bio trenutak nove nade i nove snage... Tada sam se vraćao zdravlju, i, prema tome, ovo raspoloženje moglo je biti neminovna posledica moga nervnoga stanja; ali u tu svetlu nadu ja i danas verujem — i to sam sad hteo da zapišem i istaknem. Naravno, i tada sam dobro znao da neću poći na putovanja sa Makarom Ivanovićem i da ni sâm ne znam u čemu su se sastojale te nove težnje koje su me zahvatile, samo jednu reč sam, iako u bunilu, već bio izgovorio: „Nemaju blagoobrazija!“ Naravno, mislio sam u svom zanosu od toga trenutka: ja tražim blagoobrazije, a oni ga nemaju, i zato ih ostavljam.
   Nešto zašušta iza mene, ja se okrenuh: pored kreveta stajala je mama, nagnula se nada mnom, i plašljivo-radoznalo mi je gledala u oči. Zgrabih joj ruku:
   —  A zašto mi, mama, niste ništa rekli za našega dragoga gosta? — zapitah je, gotovo ni sam ne očekujući da ću tako nešto reći. Sav nemir se izgubio odjedanput s njenoga lica, na njemu se rasplamte kao neka radost, ali mi ona ne odgovori ništa, sem što mi reče jednu reč:
—  Ne zaboravi ni L izu; L izu si zaboravio.
   To je izgovorila brzo, pocrvenevši, i htede odmah da izađe, jer se strašno bojala da iskaže šta oseća; u tom pogledu je bila sasvim na mene, to jest stidljiva i neporočna; uz to, naravno, nije želela da sa mnom razgovara o Makaru Ivanoviću; dosta je bilo i ono što smo mogli reći pogledima. Ali baš ja, koji toliko mrzim da pokazujem osećaje, silom sam je zadržao za ruku: milo sam joj gledao u oči, tiho i nežno sam se smešio, a drugom rukom sam joj milovao ono drago lice, njene upale obraze. Ona se nagla nada mnom i pritisnula svoje čelo na moje:
   —  Neka H ristos bude s tobom — reče podigavši glavu, sijajući sva: — samo gledaj da ozdraviš. To ti neću zaboraviti. Bolestan je on, vrlo bolestan... Život mu je u Božjoj ruci... Ah, šta sam kazala, to ne može biti!,..
   Zatim je izašla. Celoga svoga života je u strahu i trepetu, i uvaženju vrlo poštovala svoga zakonitoga muža i hadžiju Makara Ivanovića, koji joj je velikodušno i jedanput zasvagda oprostio.
GLAVA DRUGA
I
 
   Mama se prevarila, nisam ja zaboravio L izu. Osetljiva majka je primetila da između brata i sestre ima neka ohladnelost, ali tu nije bila u pitanju ljubav, nego više neka ljubomora. Objasniću, zbog onoga što će posle doći, u dve reči.
   Kod jadne L ize, odmah posle kneževoga hapšenja, pojavila se neka preterana gordost, neka nepristupačna povučenost, da se gotovo nije moglo podnositi; ali svi u kući su pogodili istinu, to jest, koliko je imala da trpi; a što sam se ja ljutio i mrštio u početku na njeno ponašanje prema nama, to je bilo jedino zbog toga što me je dražila svaka sitnica, i što sam usled bolesti postao deset puta razdražljiviji — tako sad mislim o tome da je bilo. Uopšte nisam prestajao da volim L izu, naprotiv, još jače sam je voleo, samo nisam hteo da priđem prvi, iako sam znao da ni ona ni za šta na svetu neće prići prva.
   Stvar je u tome što je L iza, čim se saznalo sve za kneza, odmah posle njegovoga hapšenja, počela da prema nama, i uopšte prema celom svetu, zauzima držanje koje nije dopuštalo ni da se pomisli da nju neko može da sažaljeva ili da teši, i da kneza opravdava. Naprotiv — ne hoteći nikome da stvar objašnjava niti da se s kime o njoj spori — ona se nekako neprekidno ponosila postupkom svoga nesrećnog verenika kao nekim velikim herojstvom. Kao da nam je svima svaki čas govorila (ponavljam: nije ni reči govorila): „niko od vas ne bi to učinio — vi se ne biste predali vlastima iz osećanja časti i dužnosti, niko od vas nema tako osetljivu i čistu savest! A što se tiče njegovih postupaka, ko ne nosi na duši odvratne postupke? Samo ih svi kriju, a ovaj čovek je više voleo da sebe upropasti, nego da ostane nedostojan u svojim očima“. Eto to je izražavao, očevidno, svaki njen pokret. Ne znam, ali i ja bih isto tako radio na njenom mestu. Takođe ne znam da li su joj baš te misli bile i u duši, to jest, da li je u sebi to isto mislila; podozrevam da nije. Svakako je drugom, treznijom polovinom svoje pameti morala uviđati sve ništavilo svoga „heroja“, jer ko se sad ne bi saglasio s tim da je ovaj nesrećni i čak velikodušni čovek svoje vrste bio u to doba u najvećem stepenu bezvrednosti? Po samoj preteranosti, i kao durnovitosti prema svima nama, toj neprekidnoj sumnji da o njemu imamo drukčije mišljenje nego ona—moglo se delimično nagađati da se u dubini njenoga srca skrivalo i drugo mišljenje o njenom nesrećnom prijatelju. Ali ipak hitam da dodam sa svoje strane da je, prema mome shvatanju, bar upola bila u pravu; njoj se pre nego svima nama moglo oprostiti što se kolebala u konačnoj oceni. Iz dubine svoje duše priznajem da, i sad još, kad je već sve prošlo, nimalo nisam načisto: kako treba konačno oceniti toga nesrećnika koji nam je svima zadao takav zadatak.
U kući je zbog L ize i njenog držanja nastao ne mali pakao. L iza, koja je toliko jako volela, mora da je strašno trpela. Po svom karakteru ona je pretpostavljala da trpi ćuteći. Njen karakter je bio sličan mome, to jest bio je despotski i gord, i uvek sam mislio, i tada i sada, da je ona zavolela kneza zbog despotizma, i baš zato što on nije imao karaktera, te joj se, od prve reči i prvoga trenutka, potpuno pokorio. To se nekako samo od sebe događa u srcu bez prethodne namere; samo takva ljubav, ljubav jačega prema slabom, često postaje nesravnjeno jača i više muči nego ljubav jednakih karaktera, zbog toga što se protiv svoje volje uzima na sebe odgovornost za svoga slaboga prijatelja. ja bar tako mislim. Svi naši, od samoga početka, okružili su je najnežnijom brigom, naročito mama; ali ona nije omekšala, nije se odazivala na saučešće, i kao odgurivala je svaku pomoć. S mamom je još i govorila u početku, ali svakim danom je bila sve štedljivija na rečima, osorljiva, i čak naprasita. S Versilovom se u početku savetovala, ali uskoro je za savetodavca izabrala Vasina, kako sam s iznenađenjem saznao docnije... Išla je Vasinu svaki dan, išla je i po sudovima, kod kneževih pretpostavljenih, išla je advokatima, kod državnog tužioca; najzad gotovo po ceo dan nikako nije dolazila kući. Naravno, svakoga dana je dvaputa posećivala i kneza koji je bio zatvoren u tamnici, u odeljenju za plemiće, ali ta viđenja, kako sam se docnije uverio, padala su L izi vrlo teško. Naravno, niko treći ne može potpuno da razume odnose između dvoje koji se vole. Ali mi je ipak poznato da ju je knez neki put duboko vređao, i to čime, na primer? Čudna stvar: neprekidnom ljubomorom. Uostalom, o tome docnije; samo dodajem ovome jednu misao: teško je reći ko je od njih koga više mučio? Dok se je među nama ponosila svojim herojem, L iza se, možda, ponašala savršeno drukčije prema njemu oči u oči, kako ja slutim pouzdano, po nekim podacima, o kojima ću, uostalom, takođe docnije govoriti.
   I tako, što se tiče mojih osećaja i odnosa prema L izi, sve je to bilo samo spolja, samo usiljena ljubomorna fikcija s obe strane, jer nikad jedno drugo nismo jače voleli nego u to vreme. Dodajem još da se L iza prema Makaru Ivanoviću od samog njegovog dolaska, posle prvog iznenađenja i posle prve radoznalosti, počela iz nekih razloga ponašati gotovo prezrivo, čak gordo. Kao naročito nije mu nimalo obraćala pažnje.
   Pošto sam se zarekao da „ćutim“, kao što sam objasnio u prethodnoj glavi, mislio sam, naravno u teoriji, to jest u svojoj mašti, da održim zadatu reč. O, s Versilovom na primer, pre bih otpočeo razgovor o zoologiji ili o rimskim carevima, nego, na primer, o njoj ili o onoj, recimo, vrlo važnoj rečenici u njegovom pismu njoj kojom je izveštava da „dokument nije spaljen, nego da je živ i da će se pojaviti“ — rečenici o kojoj sam odmah počeo u sebi da mislim čim sam uspeo da povratim sećanje i rasuđivanje posle bunila. Ali, avaj! Već na prvom koraku u praksi, i još pre prvoga koraka, uvideo sam koliko je teško i nemoguće održati slične odluke: već drugoga dana posle moga upoznavanja sa Makarom Ivanovićem strašno me je uzbudio jedan neočekivan događaj.
II
 
   Uzbudila me je neočekivana poseta Darje Onisimovne, majke pokojne Olje. Od mame sam već čuo da je dva puta dolazila u toku moje bolesti i da se vrlo interesovala za moje zdravlje. Da li je baš zbog mene dolazila ova „dobra žena“, kako se uvek o njoj izražavala mama, ili je prosto posećivala mamu po običaju koji je ranije već zavela — nisam pitao. Mama mi je uvek pričala o svima domaćim događajima, u vreme kad je dolazila da me hrani supom (u doba dok još nisam mogao da jedem sâm) — da bi me razonodila, ali ja sam se pri tom uporno trudio da svaki put pokažem da se malo interesujem svima tima saopštenjima, i zbog toga nisam ni za Darju Onisimovnu podrobnije pitao, čak sam potpuno ćutao.
   Bilo je oko jedanaest sati; baš sam hteo da ustanem iz kreveta i da pređem u fotelju kod stola, kad uđe ona. Naročito sam ostao u postelji. Mama se nečim zabavila gore i nije sišla kad je gošća došla, tako sam ostao s njom sâm. Ona je sela prema meni, pored zida na stolicu, smešeći se i ne govoreći ništa. Predosećao sam da ćemo samo ćutati; i uopšte me je ceo njen dolazak vrlo naljutio. Nisam joj ni klimnuo glavom, i gledao sam joj pravo u oči; ali i ona je gledala meni pravo u oči.
   —  Vama je sad tamo u stanu posle kneževoga odlaska dugo vreme samoj? — zapitah je najedanput, izgubivši strpljenje.
—  Ne, nisam više u tom stanu. sad, blagodareći Ani Andrejevnoj, pazim dete.
—  Čije dete?
—  Andreje Petrovića — reče ona poverljivo šapćući, osvrnuvši se pogledom na vrata.
—  Ali tamo je Tatjana Pavlovna...
   —  I Tatjana Pavlovna, i Ana Andrejevna, obe, i L izaveta Makarovna takođe, i vaša mama... sve. Tatjana Pavlovna i Ana Andrejevna sad su velike prijateljice.
Novost. Govoreći, ona je sva oživela. Gledao sam je s mržnjom.
—  Vrlo ste oživeli od poslednjega puta kad ste dolazili kod mene?
—  Ah, jeste.
—  Izgleda da ste se ugojili?
Pogledala me je čudno:
—  Vrlo sam ih zavolela, vrlo.
—  Koga to?
—  Pa Anu Andrejevnu. Vrlo je volim. Tako plemenita devojka i tako pametna...
—  Tako. A šta radi ona, kako je ona sad?
—  Oni su vrlo spokojni, vrlo.
—  Ona je uvek bila spokojna.
—  Uvek.
—  Ako ste došli sa spletkama — najedanput viknuh ja, ne mogavši više da izdržim — znajte da neću ni
u šta da se mešam, rešio sam se da odgurnem... sve, sve, meni je svejedno —Ja odlazim!...
   Ućutao sam zato što sam se prisetio. Učinilo mi se da je poniženje da joj objašnjavam moje nove planove. Ona me je saslušala bez čuđenja i bez uzbuđenja, i opet otpoče ćutanje. Zatim je najedanput ustala, prišla vratima i pogledala u susednu sobu. Pošto se uverila da tamo nema nikoga i da smo sami, sasvim spokojno se vratila i sela na ranije mesto.
—  To ste dobro učinili! — nasmeja se ona najedanput.
   —  H oćete li zadržati svoj stan kod onoga činovnika? — zapita ona najedanput, malo se nagnuvši i spustivši glas, kao da je to bilo glavno pitanje zbog koga je i došla.
—  Stan? Ne znam. Možda ću i da izađem... Otkud ja znam?...
   —  A gazdini vas toliko mnogo očekuju; činovnik je u velikom nestrpljenju, kao i njegova žena. Andreja Petrović ih je uveravao da je sigurno da ćete se vratiti.
—  A zašto to pitate?
—  I Ana Andrejevna je želela da zna; bili su vrlo zadovoljni kad su saznali da ćete ostati u stanu.
—  A otkud ona tako sigurno zna da ću bezuslovno ostati u tom stanu?
H teo sam da dodam: „A šta se to nje tiče?“ — ali sam se uzdržao da pitam iz gordosti!
—  I g. L ambert im je to isto potvrdilo.
—  Šta-a-a?
   —  Jeste, g. L ambert. Oni su Andreji Petroviću takođe sasvim sigurno potvrdili da ćete ostati, i u to su uverili Anu Andrejevnu.
   Bio sam sav potresen. Kakva su to čudesa! L ambert već poznaje Versilova, L ambert je već prodro do Versilova, — L ambert i Ana Andrejevna, prodro je i do nje! Plamteo sam, ali sam oćutao. Strašna gordost je oblila celu moju dušu, gordost ili što drugo, ne znam. Ali kao da sam sebi sâm govorio u tom trenutku: „Ako zapitam samo jednu reč radi objašnjenja, opet ću se vezati s tim svetom i nikad se više neću otrgnuti“. Mržnja se razgorela u mom srcu. Iz sve snage sam se rešio da ćutim, i ležao sam nepomično; i ona je ućutala za čitav minut.
   —  Šta radi knez Nikola Ivanović? — zapitah je kao da sam izgubio pamet. Stvar je u tome što sam je zapitao zato da pređemo na drugu temu, a ponova sam, neočekivano, postavio najvažnije pitanje, sâm, kao poludeo, vraćajući se u isti svet iz koga sam se tako grčevito rešio da bežim.
   —  Oni su u Carskom selu. Malo su slabi, a u varoši sad vlada rednja; svi su im savetovali da pređu u Carsko selo, u njihovu tamošnju kuću, na dobar vazduh.
Nisam joj odgovorio ništa.
—  Ana Andrejevna i đeneralica ih posećuju svaka tri dana, zajedno se voze tamo.
Ana Andrejevna i đeneralica (to jest ona)—prijateljice! Zajedno se voze! Ćutao sam i dalje.
—  sad su dobre prijateljice njih dve, i Ana Andrejevna tako lepo govori o Katarini Nikolajevnoj...
Neprestano sam ćutao.
   —  A Katarina Nikolajevna je opet „izašla“ u društvo, ne propušta nijednu svečanost, svuda blista; kažu da su na dvoru svi zaljubljeni u nju... a s g. Bjoringom je potpuno prekinula i neće biti svadbe; svi to tvrde... otkad se ono desilo.
To jest od Versilovljevog pisma. Sav sam pretrnuo, ali nisam ni reči progovorio.
   —  Ana Andrejevna opako žali kneza Sergija Petrovića, a i Katarina Nikolajevna, i svi za njega kažu da će biti oslobođen, a osudiće onoga drugoga, Stebeljkova.
Pogledah je s mržnjom. Ona zatim ustade i nagnu se nada mnom:
—  Ana Andrejevna je naročito molila da se raspitam za vaše zdravlje — reče tihim šapatom — i vrlo
vas je molila da svratite kod nje čim počnete da izlazite. Zbogom. Gledajte da ozdravite, tako ću joj reći...
   Tada je izašla. Sedoh na krevet, hladan znoj mi izbi na čelu, ali ne zato što bih osećao kakav strah: nerazumljiva za mene i mrska vest o L ambertu i o njegovim mahinacijama, na primer, nije me nimalo ispunila užasom, u poređenju sa strahom, možda neopravdanim, s kojim sam se sećao, u bolesti i prvih dana ozdravljenja, moga susreta s njim one noći. Naprotiv, u tom prvom trenutku zbunjenosti na krevetu, odmah po odlasku Darje Onisimovne, čak se nisam ni zadržavao na L ambertu, nego me je... jače nego išta obuzela vest o njoj, o njenom prekidanju s Bjoringom, o njenoj sreći u društvu, o svečanostima, o uspehu, o „blesku“. „Blista“, još mi je u ušima odjekivala reč Darje Onisimovne. I tada osetih da se svojom snagom neću moći otrgnuti iz tog vrtloga, iako sam uspeo da ćutim i da ne ispitujem Darju Onisimovnu posle njenih čudnih saopštenja! Beskrajna žeđ za onim životom, njihovim životom, ovladala je celom mojom dušom i... i još neka druga slatka žeđ koju sam osećao do sreće i do mučnoga bola. Misli kao da su mi se vrtele, ali sam im dopuštao da se vrte. „Šta ima tu da se razmišlja!“ govorio mi je jedan osećaj. „Čak i mama je krila od mene da je L ambert dolazio—javljala mi se misao u nevezanim odlomcima — to joj je Versilov naredio da ćuti... Umreću, ali neću zapitati Versilova za L amberta!“ — „Versilov — sinula bi mi opet misao — Versilov i L ambert, o, koliko li se kod njih desilo novih stvari! Baš je majstor ovaj Versilov! Najurio je Nemca Bjoringa onim pismom; oklevetao je nju, la calomnie... il er reste
Toujours quelque chose[59], i dvoranin Nemac poplašio se skandala — xa-xa... dobila je lekciju!“
„L ambert... da nije već i do nje prodro ovaj L ambert? Još bi to trebalo! A zašto da se ona i s njim ne „sveže“?“ Ali tada najednom odbacih sve ove glupe misli i u očajanju spustih glavu na jastuk. „To ne sme biti!“ — rekoh s iznenadnom rešenošću, skočih s postelje, uzeh papuče i ogrtač, i odoh pravo u sobu Makara Ivanovića, kao da ću onde naći odbranu od svih podstrekavanja, kotvu spasenja za koju ću se uhvatiti.
   U stvari sam možda tu misao tada i mogao imati sa svom snagom u svojoj duši; zbog čega bih inače tako neodoljivo i iznenada skočio s mesta i u takvom moralnom raspoloženju poleteo Makaru Ivanoviću?

III
 
   Ali kod Makara Ivanovića sam, suprotno svakom očekivanju, zatekao druge — mamu i doktora. Pa kako sam iz nepoznatih razloga zamislio, pošavši tamo, da ću starca naći samoga kao i juče, to zastadoh na pragu u punoj nedoumici. Još nisam uspeo ni da se namrštim, a već je došao i Versilov, a odmah za njim i L iza... Znači da su se svi skupljali zbog nečega kod Makara Ivanovića, i to „baš kad meni to nije trebalo“.
—  Došao sam da vidim kako ste sa zdravljem — rekoh ja prilazeći pravo Makaru Ivanoviću.
—  H vala, dragi moj, čekao sam te: znao sam da ćeš doći! Celu noć sam mislio o tebi.
   Pogledao mi je ljubazno u oči, i meni je bilo jasno da me voli više nego ostale, ali sam odmah i nehotice zapazio da mu je lice istina veselo, ali da je bolest u toku noći napredovala. Doktor ga je jedan trenutak pre toga pregledao vrlo ozbiljno. Docnije sam saznao da je ovaj doktor (onaj isti mladi doktor s kojim sam se posvađao i koji je Makara Ivanovića lečio od samoga njegovoga dolaska) vrlo pažljivo lečio svoga pacijenta, i — ne umem samo da se izrazim medicinskim jezikom, našao kod njega mnoge komplikacije raznih oboljenja. Makar Ivanović je s njim, kako sam na prvi pogled primetio, već stajao u najtešnjem prijateljstvu; to mi se u tom trenutku nije dopalo; uostalom, ja sam, naravno, u tom trenutku bio vrlo rđavo raspoložen.
—  Dakle, Aleksandre Semjonoviću, kako je danas naš dragi bolesnik? — zapita Versilov.
   Da nisam bio toliko potresen, prvo bih vrlo radoznalo ispitivao odnos Versilovljev prema starcu, o čemu sam juče već mislio. sad me je najviše porazio vrlo mek i prijatan izraz Versilovljevog lica; u njemu je bilo nečega baskrajno iskrenog. Čini mi se da sam jedanput već zabeležio da je Versilovljevo lice bilo vrlo lepo kad bi dobilo iole prostodušan i iskren izgled.
—  Evo se neprestano svađam — odgovori doktor.
—  S Makarom Ivanovićem? Ne verujem, s njim nije moguće svađati se.
—  Ne sluša: noću ne spava...
   —  Prestani već jednom, Aleksandre Semjonoviću, dosta si me već grdio — našali se Makar Ivanović.— Ded, Andreja Petroviću, recite šta učiniše s našom gospođicom? Evo je već celo jutro uznemirena — dodade ukazujući na mamu.
   —  Ah, Andreja Petroviću — reče i mama sa odista velikom uznemirenošću — reci nam brže, ne muči nas, kako je jadnica prošla?
—  Osudili su nam našu gospođicu!
—  Ah! — uzviknu mama.
—  Ali ne u Sibir, umiri se — svega na petnaest rubalja novčane kazne; prava komedija!
   On sede, sede i doktor. Ovo što su govorili, odnosilo se na Tatjanu Pavlovnu, a meni još ništa nije bilo poznato od cele te istorije. Sedeo sam levo od Makara Ivanovića, a L iza je sela prema meni, desno od njega; na njoj se videla neka naročita, današnja briga s kojom je i došla kod mame; izraz lica bio joj je nemiran i razdražen. U tom trenutku nam se sretoše pogledi, i ja pomislih u sebi: „Oboje smo obeščašćeni, i moram joj prvi prići“. Srce mi je najednom omekšalo prema njoj. Versilov je međutim otpočeo da priča jutrošnji događaj.
   Stvar je bila u ovome: Tatjana Pavlovna imala je toga jutra u sudu parnicu sa svojom kuvaricom. Cela stvar je vrlo smešna; već sam ranije pomenuo da je pakosna Finlanđanka neki put, naljućena, ćutala nedeljama, ne odgovarajući ni reči svojoj gospođi na njena pitanja; pomenuo sam i o slabosti Tatjane Pavlovne prema njoj, koja je sve podnosila i nikako je nije htela oterati, jedanput za svagda. Sve te psihološke ćudi usedelica i starih dama u mojim očima su u najvećoj meri dostojne preziranja, i odista ne zaslužuju da se pominju, a što se ipak rešavam da ovde pomenem tu istoriju, to je jedino zbog toga što je ovoj kuvarici docnije, u daljem toku moje priče, suđeno da igra izvesnu ne malu i sudbonosnu ulogu. I tako, najzad, kad je jedanput izgubila strpljenje zbog tvrdoglave Finlanđanke, koja joj već nekoliko dana nije htela da odgovara, Tatjana Pavlovna joj najedanput udari šamar, što se ranije nikad nije desilo. Finlanđanka ni sada nije izgovorila ni najmanju rečcu, nego je još istoga dana našla jednog mornara potporučnika u ostavci, nekog Osjotrova, koji je stanovao na zadnjim stepenicama negde u uglu dole, i koji se, u borbi za opstanak, bavio svršavanjem raznih sporova, i, naravno, sastavljanjem tužbi i žalbi kod suda. Stvar je došla dotle da je Tatjana Pavlovna bila pozvana na sud, a Versilovu je odnekud palo u deo da prilikom suđenja prisustvuje u svojstvu svedoka.
   Versilov je sve ovo ispričao neobično veselo i šaljivo, tako da se čak i mama smejala; podražavao je kako su na sudu izgledali i Tatjana Pavlovna i mornarski potporučnik, i kuvarica. Kuvarica je odmah na početku izjavila sudu da traži novčanu kaznu, „jer ako gospođu uhapse, kome ću kuvati?“ Na sudijina pitanja Tatjana Pavlovna je odgovarala gordo, ne udostojavajući čak ni da se opravdava; naprotiv, završila je rečima: „Udarila sam je, i opet ću je udariti“, na što je odmah bi la kažnjena sa tri rublje zbog drskog odgovaranja. Mornarski potporučnik, jedan visok i suv mladić, počeo je dugačku odbranu u korist svoje klijentkinje, ali se osramotio, tako da mu se cela sala smejala. Suđenje se ubrzo svršilo, i Tatjanu Pavlovnu osudiše da plati uvređenoj Mariji petnaest rubalja. Ona odmah izvadi novčanik da isplati novac, i mornarski potporučnik se približi i pruži ruku da novac primi, ali Tatjana Pavlovna mu ljutito odgurnu ruku i obrati se Mariji. „Ostavite, gospođo, nemojte da se uznemiravate, metnite na račun, a ja ću se već sama obračunati s ovim“. — „Šta ti bi, Marija, da uzmeš ovolikoga dugonju!“ pokaza Tatjana Pavlovna na mornarskog potporučnika, strašno obradovana što je Marija najzad progovorila. „Baš je pravi dugonja, gospođo, — lukavo joj odgovori Marija — a da li ste danas naredili kotlete s graškom, nisam jutros dobro čula, žurila sam se ovamo?“ — „Ah ne, sa kupusom, Marija, samo, molim ta, da ne izgore kao juče“. — „Danas ću se naročito potruditi, gospođo; dopustite mi da poljubim ruku“. — i u znak izmirenja poljubila je svojoj gospodarici ruku. Jednom reči, razveselila je celu salu.
   —  Baš je čudna! — vrtela je mama glavom, vrlo zadovoljna i izveštajem i pričanjem Andreje Petrovića, ali je krišom uznemireno posmatrala L izu.
—  Još je i u mladosti bila karakterna gospođica — nasmeši se Makar Ivanović.
—  Žuč i besposlica — umeša se doktor.
   —  Jesam li ja ta karakterna gospođica, i ta žuč i besposlica? — najedanput ulete u sobu Tatjana Pavlovna, očevidno vrlo zadovoljna sobom — ali bar ti, Aleksandre Semjonoviću, ne bi trebalo da trabunjaš svašta; poznaješ me još od svoje desete godine, pa kad sam bila besposlena? a od žuči me ti sam čitavu godinu dana lečiš pa ne možeš da izlečiš, i treba da se stidiš. Ali dosta ste mi se smejali; hvala, Andreja Petroviću, što ste se potrudili da dođete u sud. A kako si ti, Makaruška, došla sam da vidim samo tebe kako si, a ne i ovoga (i pokaza na mene, ali me prijateljski udari rukom po ramenu; još je nikad nisam video u tako veselom raspoloženju).
—  No, kako je on? — završi ona, obrativši se doktoru i zabrinuto nabravši čelo.
—  Evo neće da legne u postelju, i ovako sedeći samo se iznurava.
—  H oću samo malo da posedim s društvom — promrmlja Makar Ivanović sa licem deteta koje moli.
   —  Jeste, to da nam je, to da nam je: volimo da se okupi društvo oko nas, pa da ćaskamo; poznajem ja Makarušku — reče Tatjana Pavlovna.
—  Uh, čekaj, ne brzaj tako — nasmeši se starac opet, obraćajući se doktoru; čuj me prvo, i pusti me da kažem: leći ću, dragi moj, ali sam čuo da narod kaže: „Kad legneš, ko zna da li ćeš se dići“, eto to me, prijatelju, tišti.
   —  Naravno, znao sam, opet narodne predrasude: „dobro, i da legnem, ali da li ću i ustati“ — toga se vrlo često plaše u narodu i više vole da odboluju na nogama nego da idu u bolnicu. A vas je, Makare Ivanoviću, prosto uhvatila čežnja, čežnja da malo putujete — otuda cela bolest: odvikli ste se da dugo budete u mestu. Vi ste takozvani hadžija! A skitnja je u našem narodu počela da se pretvara u strast. To sam više puta primetio kod naroda. Naš narod je skitač po preimućstvu.
—  I ti misliš da je Makar skitač? — prihvati Tatjana Pavlovna.
   —  O, nisam rekao u tom smislu; upotrebio sam reč u njenom opštem značenju. Recimo da je religiozni skitač, pobožan skitač, ali je ipak skitač. U dobrom, čestitom smislu, ali skitač... S medicinskog gledišta mislim...
   —  Uveravam vas — obratih se ja najedanput doktoru — da smo pre skitači mi i vi, i svi koliko nas je ovde, a ne ovaj starac, od koga svi imamo šta da naučimo, zato što on ima nešto čvrsto u svom životu, a mi, koliko god nas je, nemamo ničega čvrstog u životu... Uostalom, otkud vi to možete da razumete.
   Očevidno sam oštro govorio, ali sam s tim bio zadovoljan. U stvari nisam znao zašto sam i dalje onde sedeo, i bio sam kao u ludilu.
   —  Šta ti je? — sumnjivo me pogleda Tatjana Pavlovna; — šta kažeš ti za njega, kakav je, Makare Ivanoviću? — i pokaza na mene prstom.
   —  Blagoslovio ga Bog, bistar je — reče starac sa ozbiljnim licem — ali kod reči „bistar“ gotovo svi se nasmejaše.
   Mogao sam nekako da se savladam; od svih se najviše smejao doktor. Bilo je dosta glupo to što nisam znao tada za njihov prethodni dogovor. Versilov, doktor i Tatjana Pavlovna bili su se još pre tri dana dogovorili da pošto-poto razonode mamu zbog njenih ružnih predosećanja i njene bojazni za Makara Ivanovića koji je bio mnogo više i opasnije bolestan nego što sam tada slutio. Eto zato su se tada svi šalili i trudili se da se smeju. Samo je doktor bio glup i nije umeo da se šali: zbog toga se posle i desila cela stvar. Da sam tada i ja znao za njihov dogovor, ne bih učinio ono što se dogodilo. Ni L iza nije ništa znala.
   Sedeo sam i slušao na pola uva; oni su razgovarali i smejali se, a meni se u glavi vrtela Darja Onisimovna s njenim vestima, i nikako nisam mogao da je se otresem; sve mi se pred očima pojavljivala kako sedi i gleda, oprezno ustaje i zagleda u drugu sobu. Pri kraju se najedanput svi nasmejaše: Tatjana Pavlovna, ne znam kojim povodom, reče doktoru da je bezbožnik: „Ah vi medicinari, svi ste vi bezbožnici!...“
   —  Makare Ivanoviću! — uzviknu doktor, pretvarajući se na vrlo glup način da je uvređen i da traži suda — da li sam ja bezbožnik?
   —  Ti bezbožnik? Ne, ti nisi bezbožnik — ozbiljno odgovori starac, posmatrajući ga pažljivo —- ne, Bog da te poživi! — klimnu on glavom — ti si veseljak!
—  A ko je veseljak, ne može biti bezbožnik? — ironično zapita doktor.
—  To je svoje vrste misao — primeti Versilov, ali ne smejući se.
—  To je čak silna misao! — i nehotice uzviknuh ja, iznenađen idejom.
Doktor je gledao oko sebe s interesovanjem.
   — Svih učenih ljudi, tih velikih profesora (verovatno su pre toga razgovarali o profesorima) — poče Makar Ivanović malo spuštenoga pogleda — u početku sam se plašio; nisam smeo pred njih, jer sam se najviše bojao bezbožnika. Mislio sam: imam jednu dušu; ako je upropastim, drugu ne mogu naći; ali docnije sam se ohrabrio: „Ta šta, mislio sam, nisu ni oni bogovi, nego su isti kao i mi, ljudi koji imaju iste strasti kao i mi“ Bio sam i vrlo radoznao: „Moram saznati, velim, šta je to bezboštvo?“ Samo me je, prijatelju, docnije prošla ta radoznalost.
Tu je ućutao, ali s namerom da produži sve s istim tihim i ozbiljnim osmejkom. Postoji jedna prostodušnost koja ima poverenja prema svima i svemu, i koja nigde ne sluti podsmevanje. Takvi su ljudi uvek ograničeni, jer su spremni da iz srca iznesu pred prvoga koga sretnu i ono što im je najdragocenije. Ali kod Makara Ivanovića, činilo mi se, bilo je nešto drugo i njega je nešto drugo gonilo da govori, a ne samo nevinost prostodušnosti; iz njega je virio propagandist. Sa zadovoljstvom sam gledao njegov izvesni, čak pomalo lukavi osmejak, namenjen od njega doktoru, a možda i Versilovu. Razgovor je očevidno bio samo produženje njihovih ranijih prepirki u toku nedelje, ali je u njemu, nesrećom, opet iskočila ona fatalna rečca koja me je toliko naelektrisala bila juče i navela me na ispad za koji se i sada kajem.
   — Čoveka bezbožnika — pribrano produži starac, —  možda se i sada plašim; samo je u tome stvar, prijatelju Aleksandre Semjonoviću, da u životu još nikad nisam sreo nijednoga bezbožnika, nego sam mesto toga sretao nemirne ljude — bolje je da se to tako nazove. Tu ima raznih ljudi; ne možeš da zamisliš kakvih tu sve nema ljudi: i velikih i malih, i glupih i učenih, ima ih čak i iz najprostijeg staleža, i svi su nemirni. Jer čitaju i tumače celoga svoga veka, nasitivši se slasti knjige, ali sami i dalje ostaju u nedoumici i ništa ne mogu da objasne. Poneki se toliko pruži da više ni samoga sebe ne vidi. Neki je tvrđi od kamena, ali srce mu je puno snova; drugi opet je bez osećaja i lakomislen i zadovoljan je kad može da se podsmeva. Jedan je iz knjiga odabrao samo cvetiće, i to po svom ukusu; ali je sam nemiran i nema unapred nikakvog svog mišljenja. Opet vam kažem: vrlo je dosadno. Sitni ljudi su oskudni, nemaju hleba, nemaju čim da prehrane decu, spavaju na oštroj slami, a ipak im je srce veselo, lako; mada greše i psuju, ipak im je srce lako. A velik čovek se napija, ima jela na pretek, sedi na gomili zlata, i ipak mu na srcu leži neki teret. Ima ih koji su proučili sve nauke, —  pa opet ih pritiskuje tuga. I sve mislim: što je čovek pametniji, sve je veća dosada. I ovo još treba uzeti u obzir: ljudi uče otkako stoji svet, a šta su dobra naučili, da bi svet postao divan, najveseliji i svakom radošću ispunjeni raj? I još da kažem i ovo: nemaju blagoobrazija, čak ga i ne žele; svi propadaju, samo svaki uzdiže svoju propast, a ne pomišlja da se obrati jedinoj Istini; jer živeti bez Boga prava je muka. Na taj način se događa da proklinjemo ono što nas osvetljava, a sami to ne uviđamo. A i kakva korist: nemoguće je da ima čoveka koji se pred nečim ne savija; takav čovek ne bi sebe mogao podneti, i nijedan čovek ne bi to mogao. Ako odbaci Boga, on se klanja idolu, drvenom ili zlatnom, ili mislenom. To su sve samo idolopoklonici, a ne bezbožnici, tako ih treba nazvati. — Ali zar da nema bezbožnika? Ima ih, koji su pravi bezbožnici, samo su ti mnogo strašniji od ovih, jer vam prilaze s Božjim imenom na ustima. Slušao sam više puta da ih ima, ali nisam sreo nijednoga. Ima ih, prijatelju, takvih, i biće da ih i mora biti.
—  Ima ih, Makare Ivanoviću — najedanput potvrdi Versilov — ima ih takvih, i mora ih biti“.
   —  Svakako ih ima i „mora ih biti“ — nisam mogao da se uzdržim i da ne kažem sa žarom, ne znam zašto; ali sam se poveo za Versilovljevim tonom i osvojila me je neka ideja u rečenici: „mora ih biti“. Ovaj ceo razgovor bio je za mene potpuno neočekivan. Ali u tom trenutku se najednom desilo još nešto takođe sasvim neočekivano.
IV
 
   Dan je bio vanredno svetao; zavesu kod Makara Ivanovića nisu spuštali obično po ceo dan, prema doktorovom naređenju; ali na prozoru nije bila zavesa nego zastor, tako da je gornji prozor bio nezastrt; to je bilo zbog toga što je starcu bilo teško što sa ranijom zavesom nimalo ne vidi sunca. I dok smo tako sedeli, u jednom trenutku je sunčana svetlost iznenada udarila u lice Makara Ivanovića. Zauzet razgovorom, on nije u početku obraćao pažnju, nego je za vreme dok je govorio, mahinalno nekoliko puta okrenuo glavu u stranu, jer mu je jaka svetlost vrlo uznemiravala i dražila bolesne oči. Mama, koja je stajala pored njega, već je nekoliko puta uznemireno pogledala na prozor; trebalo je nečim sasvim zastrti prozor, ali, da ne bi smetala razgovoru, namislila je da pokuša pomaći klupicu na kojoj je sedeo Makar Ivanović, desno u stranu: bilo je dovoljno da se pomakne za tri, najviše četiri šake. Već se nekoliko puta nagnula i uhvatila klupicu, ali nije mogla da je krene; klupica sa Makarom Ivanovićem koji je na njoj sedeo, nije se mrdnula. Osećajući njene napore, ali u žaru razgovora, potpuno nesvesno, Makar Ivanović je nekoliko puta pokušao da se digne, ali ga noge nisu slušale. No mama je ipak produžavala da se napreže i da vuče, i sve to je, najzad, užasno ozlojedilo L izu. Zapamtio sam nekoliko njenih ljutitih i vatrenih pogleda, ali tada, u prvom trenutku, nisam, znao čemu da ih pripišem, a uz to sam bio zanesen i razgovorom. Tek najednom dreknu ona oštro na Makara Ivanovića:
—  Ta dignite se makar malo: zar ne vidite kako je mami teško!
   Starac je brzo pogleda, shvati odmah šta je mislila i pohita da se digne, ali beše sve uzalud; digao se svega dve šake i opet pao na klupu.
—  Ne mogu, drago dete — odgovori on L izi žalosno, i gledajući je vrlo poslušno.
—  Možete da ispričate čitavu knjigu, a nemate snage da ustanete?
—  L izo! — viknu Tatjana Pavlovna.
Makar Ivanović opet pokuša iz sve snage da ustane.
—  Uzmite štaku što leži pored vas, dignite se pomoću štake! —još jednom odseče L iza.
—  Imaš pravo — reče starac i brzo dohvati štaku.
   —  Prosto je potrebno da mu se pomogne da se digne! — reče i ustade Versilov; ustade i doktor, priskoči i Tatjana Pavlovna, ali nisu uspeli ni da priđu, a Makar Ivanović, naslonivši se iz sve snage na štaku, već je ustao i radosno likujući stajao je uspravno i gledao oko sebe:
   —  Evo, ustao sam! — reče on gotovo ponosito i radosno se smešeći — hvala ti, draga moja, naučila si me, a već sam mislio da me nožice ne služe...
   Ali nije stajao dugo; nije još ni dovršio rečenicu, a štaka na koju se naslanjao celom težinom tela, najedanput skliznu po ćilimu, i pošto ga „nožice“ gotovo nimalo nisu držale, on pade koliki je dug na patos. Bilo je užasno pogledati, dobro se sećam. Svi uzviknuše i potrčaše da ga dignu, ali se on, hvala Bogu, nije ugruvao; samo je teško kolenima lupio na patos, inače mu je pošlo za rukom da pruži desnu ruku i da se na njoj zadrži. Digoše ga i posadiše na krevet. Bio je vrlo bled, ali ne od straha. nego od potresa. (Doktor je, pored ostaloga, kod njega našao i bolesno srce.) Mama je bila izvan sebe od straha. I najedared Makar Ivanović, još jednako bled i dršćući telom i kao još bez svesti, okrenu glavu L izi i reče joj gotovo nežnim, tihim glasom:
—  Ne, draga moja, vidiš, odista, nožice neće da stoje!
   Ne mogu da izrazim tadašnji svoj utisak. Stvar je u tome što u rečima jadnoga starca nije bilo ni najmanje žalbe ni prekora; naprotiv, bilo je potpuno jasno da od početka nije u L izinim rečima primetio nikakvu ljutnju, i da je njenu opomenu primio kao nešto prirodno, to jest da je bilo potrebno da bude „izgrđen“ za svoju krivicu. Sve to je užasno potreslo i L izu. U trenutku njegovoga pada skočila je kao i svi ostali, i stajala mrtvački bleda, i, naravno, na velikoj muci zato što je bila uzrok svemu. Ali kad je čula ove reči, najednom je, za tili čas, sva pocrvenela od stida i kajanja.
   —  Dosta je bilo! — najedanput poče da komanduje Tatjana Pavlovna — sve je ovo zbog tih vaših razgovora! Vreme je da se razilazimo; kakvo dobro može biti kad je sâm doktor počeo da brblja!
   —  Tako je! -— prihvati Aleksandar Semjonović, zabavljajući se oko bolesnika. — Kriv sam, Tatjana Pavlovna, njemu treba mira!
   Ali Tatjana Pavlovna ga više nije slušala: stajala je jedno pola minuta ćutke i neprekidno posmatrala L izu.
—  L izo, hodi ovamo i poljubi me, mene staru ludu, samo ako ti je volja -— reče neočekivano.
   I ona ju je poljubila, ne znam zašto, ali baš to kao da je i trebalo da se učini; tako da umalo nisam; i ja skočio da poljubim Tatjanu Pavlovnu. Naime, nije bilo potrebno prekoreti L izu, nego predusresti s radošću i pozdravom novi divni osećaj koji se svakako u njoj javio. Ali mesto takvih osećanja ja iznenada ustadoh i počeh da govorim čvrsto i glasno:
   —  Makare Ivanoviću, opet ste upotrebili reč „blagoobrazije“, a ta me je reč juče i sve ovo vreme mučila... i celoga života me je mučila, samo ranije nisam znao šta me to muči. Ovu jednovremenost reči smatram fatalnošću, čak čudom... To izjavljujem u vašem prisustvu...
   Ali me odmah prekinuše. Ponavljam da nisam znao za njihov dogovor o mami i Makaru Ivanoviću; naravno, po ranijim mojim postupcima smatrali su me: sposobnim za svaki sličan skandal.
   —  Umirite ga, umirite ga! — ciknu kao besna Tatjana Pavlovna. Mama je zadrhtala. Videvši opšti strah, Makar Ivanović se takođe uplašio.
—  Arkadije, dosta! — viknu Versilov strogo.
   —  Za mene je, gospodo —Ja još više digoh glas — za mene je to što vas vidim sve pored ovoga nevinašceta (ukazah na Makara) — prosto jedna sablazan. Jedina svetica je ovde mama, ali i ona...
—  Uplašićete ga! — ubedljivo reče doktor.
   —  Znam da sam neprijatelj celoga sveta — promucah ja (ili nešto slično tome) i okrenuvši se oko sebe, pogledah izazivački Versilova.
   —  Arkadije — viknu on opet — takva scena već je jedanput bila između nas. Molim te da se sada uzdržiš!
   Ne mogu da iskažem s kakvim je silnim osećajem on to izgovorio. Vrlo velika, iskrena, duboka tuga bila mu je izražena na licu. Najčudnije je bilo to što je on sebe smatrao za krivca: ja sam bio sudija, a on prestupnik. Sve ovo me je dotuklo.
   —  Jeste! — odgovorih mu ja — ista takva scena bila je već, i to onda kad sam sahranio Versilova i izbacio ga iz srca... Ali zatim je došlo vaskrsenje iz mrtvih, a sad... sad nema više svanuća! Ali... ali svi vi ovde saznaćete za šta sam sposoban: i ne slutite šta mogu da dokažem!
Pošto sam ovo rekao, odjurio sam u svoju sobu. Versilov je potrčao za mnom…
V
 
   Bolest mi se vratila; došao je vrlo jak napad groznice, a pred noć bunilo. Ali nije sve bilo samo bolesno bunilo: bilo je i bezbrojnih snova, u čitavom nizu i beskrajno, od kojih sam jedan san ili odlomak sna zapamtio za ceo život. Saopštiću ga bez ikakvih objašnjenja; bio je pravo proročanstvo i ne mogu da pređem preko njega.
   Iznenada se nađoh sa nekim velikim i gordim ciljem u srcu, u jednoj velikoj i visokoj sobi, ali ne kod Tatjane Pavlovne: vrlo dobro se sećam te sobe; to pominjem unapred. I mada sam bio sâm, sve vreme sam osećao, uznemiren i na muci, da nisam sâm, nego da me čekaju i da od mene nešto čekaju. Negde iza vrata sede ljudi i čekaju ono što ću ja učiniti.
   Neizdrživ osećaj! „O, da sam sâm!“ I najedanput ulazi ona. Gleda me plašljivo, strašno se boji, traži mi pogled. U mojim rukama je dokument. Ona se smeši na mene da bi me zadobila, uvija se oko mene; bi mi je žao, ali već počeh da osećam odvratnost. Ona najednom pokri lice rukama. ja bacih „dokument“ na sto s neiskazanim preziranjem: „Nemojte da molite, evo vam, od vas mi ništa nije potrebno! Preziranjem se svetim za sve poruge!“ Izlazim iz sobe, pun beskrajne gordosti. Ali u vratima, u mraku, dočepa me L ambert! „Magarče! Magarče! — šaptao mi je on držeći me čvrsto za ruku — ona mora da na Vasiljevskom ostrvu otvori pansion za plemićke devojke (to jest, da bi se izdržavala, ako je otac, pošto od mene sazna za dokument, liši nasleđa i otera iz kuće. Zapisujem L ambertove reči bukvalno, onako kako sam ih sanjao).
   —  Arkadije Makarović traži „blagoobrazije“ — čuje se glasić Ane Andrejevne negde u blizini, tu na stepenicama; ali u njenim rečima nije bila pohvala, nego nesavladivo podsmevanje. Vraćam se u sobu s L ambertom. Čim je spazila L amberta, ona je najednom počela da se smeje. Moj prvi utisak je užasan strah, takav strah da sam zastao i neću da joj se približavam. Gledam je i ne verujem; ona kao da je najedanput skinula masku sa lica; iste crte, ali kao da joj se svaka crta na licu unakazila sa beskrajnom bestidnošću. „Otkupninu, gospođo, otkupninu!“ viče L ambert, i oboje se smeju još jače, a moje srce hoće da prepukne: „O, zar je ta bestidnica ona žena od čijeg jednog jedinog pogleda je moje srce kipelo vrlinom?“
   —  Eto za šta su sposobni ti ponositi viši krugovi, za pare! — viče L ambert. Ali bestidnicu ni to ne zbunjuje; ona se baš zbog toga smeje što sam se ja toliko uplašio. O, ona je spremna da plati otkupninu, to vidim i... i šta se događa sa mnom? Ne osećam više ni saučešće ni mržnju; dršćem kao što nikad nisam drhtao... Obuzeo me je jedan nov osećaj, koji ne mogu da izrazim, koji nikad uopšte još nisam poznavao, jak kao ceo svet... O, sad više nemam snage da izađem, nipošto! Ah, i kako mi se dopada što je tako bestidno! H vatam je za ruke, dodir njenih ruku me muči i potresa, i približavam svoje usne njenim besramnim, crvenim usnama, koje dršću od smeha i koje me zovu.
   Oh, dalje c tom niskom uspomenom! Proklet da je taj san! Kunem se da pre toga mrskoga sna u mojoj duši nije bilo ničega sličnog ovoj sramnoj misli. Čak ni nehotice nisam ništa slično pomišljao (iako sam čuvao „dokument“ zašiven u džepu i neki put rukom pipao džep s čudnim osmejkom). Odakle se to javilo u sasvim gotovom obliku? To je otud što imam dušu jednog pauka! To znači da je sve to već davno bilo klijalo i ležalo u mom razvratnom srcu, da je ležalo u mojoj želji, ali se srce toga stidelo na javi, a um još nije smeo da svesno predstavi ma šta slično. A u snu je duša predstavila i izložila sve što je bilo u mom srcu, potpuno tačno i jasno naslikano, i u proročkom obliku. I da li je to bilo ono što sam hteo da im dokažem kad sam jutros pobegao iz sobe Makara Ivanovića? Ali dosta: za sada neću više ništa o tome da govorim. Ovaj moj san je jedan od najčudnijih doživljaja u mom životu.

GLAVA TREĆA
I
 
   Posle tri dana ustao sam izjutra iz postelje, i čim sam stao na noge znao sam da više neću morati da ležim. Celim svojim telom sam osetio da ću ubrzo biti zdrav. Sve ove sitne pojedinosti možda ne bi ni vredelo zapisivati, ali je tada došlo nekoliko dana kada se istina nije desilo ništa naročito, ali koji su ipak svi ostali u mome pamćenju kao nešto utešno i spokojno, a to je retkost u mojim uspomenama. Svoje raspoloženje neću zasada da izlažem; kad bi čitalac saznao kakvo je ono bilo, po svoj prilici ne bi poverovao u njega. Bolje je da se docnije sve objasni samim događajima. Zasada ću reći samo jedno: neka se čitalac seti paukove duše. I to kod čoveka koji je hteo da ode od njih i od celoga sveta u ime „blagoobrazija“. Žeđ za blagoobrazijem imao sam u znatnoj meri, i to pravu žeđ; no kako je ta žeđ mogla da se spoji s drugima, bog zna s kakvim željama, to je za mene tajna. I uvek je za mene tajna; i hiljadu puta sam se čudio toj ljudskoj sposobnosti (koja, izgleda, postoji naročito kod Rusa) da neguju u svojoj duši najviši ideal uporedo sa najvećom podlošću, i to potpuno iskreno. Pitanje je da li je to širina osobena ruska koja će te ljude daleko odvesti, ili je to prosto podlost!
   Ali, manimo to. Bilo ovako ili onako, u svakom slučaju nastalo je zatišje. Uvideo sam da treba bezuslovno, i to što pre, da ozdravim, da bih što pre otpočeo posao, i zbog toga sam se rešio da živim higijenski i da slušam doktora, (koga bilo), a svoje burne namere odložio sam vrlo razumno (ovo je plod širine) do dana izlaska, to jest do ozdravljenja. Kako su se svi mirni utisci i uživanja u zatišju mogla složiti sa mučnoslatkim i nemirnim otkucajima srca — i to uz predosećanje bliskih burnih rešenja, to ne znam; ali sve opet pripisujem „širini“. Tek nisam više imao onaj raniji nemir; sve sam odložio do određenoga dana, i nisam više drhtao od budućnosti kao nedavno, nego sam se osećao kao bogataš uveren u svoja sredstva i svoju snagu. Nadutost, i preziranje sudbine koja me očekuje, rasli su sve više, što je delimično dolazilo od istinskog ozdravljenja i od brzoga vraćanja životnih snaga. Tih nekoliko dana konačnog i potpunog oporavljenja sećam se sada s punim zadovoljstvom.
O, sve su mi oprostili! To jest, ceo moj ispad, i to baš oni koje sam u oči nazvao prostacima!
   To volim kod ljudi, to zovem razum srca; bar me je to odmah njima privuklo, do izvesne mere, naravno. S Versilovom sam, na primer, i dalje razgovarao kao sa najboljim poznanikom, ali do izvesne mere; čim je počela da nailazi suviše velika srdačnost, (a nailazila je), odmah smo uzeli da se povlačimo, kao stideći se malo nečega. Ima slučajeva kad se pobednik ne može da ne stidi pobeđenoga, baš zato što je ostao nad njim. Pobednik sam očevidno bio Ja; i ja sam se i stideo.
   Toga jutra, to jest jutra kad sam ustao iz postelje posle ponovnog vraćanja bolesti, Versilov je došao kod mene, i tad sam prvi put čuo od njega za tadašnji njihov sporazum što se tiče mame i Makara Ivanovića. Tom prilikom mi je rekao i to da je starcu, istina, malo lakše, ali da doktor za njega ipak ne odgovara. Od svega srca sam mu dao obećanje: da ću ubuduće biti oprezniji. Dok mi je Versilov sve to saopštavao, prvi put sam tada, na svoje iznenađenje, primetio: da je i on iskreno zabrinut za starca, upravo mnogo više nego što sam mogao da očekujem od čoveka kao što je on; a da starca smatra kao biće koje je i njemu lično iz izvesnih razloga naročito milo, a ne da mari za nj jedino zbog mame. To me je vrlo zainteresovalo, gotovo iznenadilo, i, priznajem, bez Versilova bih mnogo što-šta propustio bez pažnje, i ne bih uspeo da razumem mnogo šta u tom starcu, koji je u mom srcu ostavio najtrajniju i najoriginalniju uspomenu.
   Versilov se u početku kao plašio za moje držanje prema Makaru Ivanoviću, to jest, nije imao poverenja u moju pamet i takt, ali je docnije bio vrlo zadovoljan kad je video da i ja neki put mogu da shvatim kako treba da se čovek ponaša prema ljudima potpuno različitoga shvatanja i gledišta —jednom reči, da umem, kad je to potrebno, da budem i popustljiv i širok. Priznajem takođe (mislim da se time ne ulagujem), da sam u tom čoveku iz naroda našao nešto savršeno novo za mene u pogledu izvesnih osećaja i gledišta, nešto meni nepoznato, nešto mnogo jasnije i utešnije od onoga na osnovu čega sam te stvari shvatao ranije. Ipak, često je bivalo da se prosto pukne od muke: zbog nekih njegovih predrasuda u koje je on verovao s najvećim spokojstvom i nepokolebljivo. Ali je za to bila kriva samo njegova neobrazovanost; duša njegova je pak bila dovoljno organizovana, i to baš toliko da nisam još video boljega čoveka u tom smislu.

II
 
   Pre svega, privlačila je k njemu, kao što sam već pomenuo, njegova velika čistosrdačnost i odsustvo svakoga samoljublja; osećalo se da ima gotovo bezgrešno srce. Imao je „veselo“ srce, i zbog toga i onu „blagoobraznost“. Vrlo je voleo reč „veselje“, i često ju je upotrebljavao. Istina, na njega je neki put nailazila neka bolesna ushićenost, neka bolešljiva razneženost — delimično, mislim, zbog toga što ga groznica, u stvari, celo vreme nikako nije napuštala — ali to nije škodilo njegovoj pristojnosti. Bilo je i kontrasta: uporedo sa vanrednom prostodušnošću, zbog koje često nikako nije mogao da primeti ironiju (na moj veliki jed), pojavljivala se kod njega i neka fina lukavost, i to najčešće u polemičkim okršajima. A vrlo je voleo da polemiše, iako samo na svoj način. Videlo se da je mnogo putovao po Rusiji, i mnogo čuo. Ali, ponavljam, najviše je voleo razneženost, i zbog toga je voleo i sve što je na nju navodilo, na je zato voleo da pre svega priča nežne stvari.
   Uopšte je vrlo voleo da priča. Od njega sam čuo mnogo o njegovim ličnim putovanjima, i razne legende iz života najstarijih „isposnika“. Nisu mi dobro poznate ove legende, ali mislim da ih je morao umnogome preudesiti, pošto ih je većinom primio iz usmenog prostonarodnog predanja. Neke stvari je prosto nemoguće bilo primiti. Ali uporedo sa očevidnom preradom, ili prostim izmišljanjem, ipak se pojavljivala svakad jedna čudna celina, puna narodnoga osećanja, i uvek je bilo dirljivo... Sećam se, na primer, iz tih priča jedne dugačke priče o žitiju „Marije Egipatske“. O ovom „žitiju“, a gotovo i o svima sličnim žitijama, dotle nisam imao ni pojma. Otvoreno ću reći: gotovo je bilo nemoguće saslušati ih bez suza, i to ne od razneženosti, nego od nekog čudnog ushićenja: osećao je čovek nešto neobično i toplo, kao užarenu peščanu pustinju sa lavovima, po kojoj je lutala svetiteljka. Uostalom, o ovome neću da govorim, i nisam ni kompetentan.
   Još mi su se kod njega dopadali i neki njegovi, neki put originalni pogledi na izvesna još vrlo sporna pitanja iz savremenog života. Jedanput je, na primer, pričao jednu skorašnju istoriju o jednom isluženom vojniku; sam je tu bio svedok. Vratio se jedan vojnik kući iz vojske, ali mu se više nije dopadalo da živi sa seljacima, a ni on se više nije seljacima dopadao. Čovek taj pođe stranputicom, uze da se opija i da ponegde ponekoga i pokrade; protiv njega nije bilo jakih dokaza, ali ga ipak uhvatiše i izvedoše pred sud. U sudu je advokat uspeo da ga potpuno odbrani, i da dokaže da protiv njega nema dokaza, kad vojnik sam, najedanput, pošto je slušao i slušao, skoči i prekide advokata: „Prestani, ne govori više“! i ispriča sve kako je bilo „do poslednje mrve“; plačući i kajući se, priznao je sve. Porotnici izađoše da presude, i kad se vratiše, rekoše: „Ne, nije kriv“. Svi kliknuše i obradovaše se, a vojnik, kako je stajao, ni s mesta da makne, kao da se pretvorio u stub, i ne razume ništa; nije mogao da razume ništa od onoga što mu je predsednik suda rekao na ime opomene, kad ga je puštao na slobodu.
   Izađe on na slobodu, i nikako sam sebi ne veruje. Počeo je da tuguje, zamišljen je hodao; ne jede, ne pije, s ljudima ne govori, i petoga dana se obesio. „Eto kako je teško živeti s grehom na duši!“ — završio je Makar Ivanović. Ova priča je, naravno, obična, i takvih ima danas po svima listovima, ali mi se u njoj dopao ton, a najviše izvesne reči u kojima je svakako bilo novih misli. Govoreći, na primer, o tome kako se vojnik, posle povratka u selo nije dopao seljacima — Makar Ivanović se izrazio: „A zna se šta je vojnik: vojnik je pokvaren seljak“. Govoreći docnije o advokatu koji umalo što nije dobio parnicu, izrazio se opet: „A zna se šta je advokat: advokat je najmljena savest“. Oba ova izraza izgovorio je nimalo se ne trudeći da ih nađe, ni sam ih ne primećujući; a međutim ta dva izraza sadrže naročiti pogled na oba predmeta, istina, naravno, ne celoga naroda, ali zato lični i nepozajmljen pogled Makara Ivanovića! Ovakvi narodni sudovi na izvesne teme odista su neki put divni sa svoje originalnosti.
—  A kako vi, Makare Ivanoviću, smatrate greh samoubistva? — zapitah ga tim povodom.
   —  Samoubistvo je najveći greh ljudski — odgovori on uzdahnuvši; — i tu je jedino Gospod sudija, jer jedino On zna sve, sve granice i meru. A mi treba neizostavno da se molimo Bogu za takvoga grešnika. Kad god čuješ za takav greh, ti, pre nego što odeš da spavaš, pomoli se toplo Bogu za grešnika; makar samo uzdahni Bogu za njega, baš da ga i nisi poznavao — utoliko će tvoja molitva za njega pre stići Bogu.
—  A da li će mu pomoći moja molitva ako je već proklet?
   —  Otkud znaš? Mnogi, ah, mnogi ljudi ne veruju, i zavode time one koji ne znaju; ali ti ih ne slušaj, jer oni ni sami ne znaju kuda lutaju. Molitva za osuđenog grešnika, koja potiče od živoga čoveka, uistinu stiže do Boga. A kako je onome grešniku koji nema nikoga da se za njega pomoli Bogu? Zbog toga, kad staneš da se moliš Bogu polazeći na spavanje, na završetku dodaj: „Pomiluj, Gospode Isuse H riste, i sve one koji nemaju nikoga da se za njih moli Bogu“, Ovakva molitva ima prvenstvo, i vrlo je prijatna Bogu. Isto tako i za sve još žive grešnike: „Gospode, koji sudiš svima, spasi sve nepokajnike“ — i to je dobra molitva.
   Dao sam mu reč da ću se tako moliti, osećajući da mu ovim obećanjem činim izvanredno zadovoljstvo. Odista, radost mu se zasjala na licu. Treba još da dodam, da mi on u takvoj prilici nikad nije govorio s visine, to jest, kao što bi starac govorio kakvom mladiću; naprotiv, vrlo često je voleo da on mene sluša, i čak bi me dugo slušao kako govorim o raznim stvarima, znajući naravno, da pred sobom ima mladića, ali shvatajući ujedno da je taj mladić ipak beskrajno viši od njega po obrazovanju. Voleo je, na primer, da često govori o isposništvu, i „pustinju“ je cenio nesravnjeno više od „hadžiluka“. Pobijao sam ga vatreno, naglašavajući egoizam tih ljudi koji su odbacili svet i korist koju bi mogli doneti čovečanstvu, jedino zbog egoističke ideje svoga spasenja. U početku me nije shvatao; mislim da me uopšte nije shvatio; ali je ipak vrlo branio pustinju: „S početka je, naravno, čoveku žao sebe, naravno, (to jest, kad odeš u pustinju za isposnika) — ali docnije se sve više raduješ, i posle već vidiš i Boga“. Tada mu ja naslikah koristan rad učenog čoveka, lekara, ili uopšte prijatelja čovečanstva u svetu, i dovedoh ga u ushićenje zato što sam govorio vatreno; svaki čas mi je odobravao: „tako, tako, dragi moj, Bog te blagoslovio, istina je što misliš“; ali kad sam završio, ipak se sa mnom nije potpuno složio: „kako je, tako je — uzdahnuo je duboko: — ali koliko ih ima takvih koji će se uzdržati i neće pokliznuti? Iako novac nije Bog, ipak je polubog, veliko iskušenje; a tu je i ženski pol, pa je tu i sumnja i zavist. I zaborave veliko delo, te otpočnu da se bave sitnicama. A u pustinji? U pustinji čovek očvrsne za svaki podvig. Prijatelju! Šta je svet? — uzviknu on s dubokim osećajem: — Zar nije svet samo san? Uzmi zrno peska i posej ga na kamen; kad bude to tvoje zrno žutog peska niklo na kamenu, tada će se ostvariti i tvoj san u svetu — tako se kod nas govori. A H ristos kaže: „Pođi i razdaj svoje bogatstvo, i budi sluga svima“. I postaćeš bogatiji nego pre beskrajno mnogo puta jer nećeš biti srećan ni hlebom ni bogatim odelom, ni gordošću ni zavišću, nego beskrajno povećanom ljubavi. Steći ćeš ne malo bogatstvo, ne sto hiljada, ne milion, nego ceo svet! sad sakupljamo nenasito i trošimo bezumno; a tada neće biti ni sirota ni siromašnih, jer su svi moji, svi su rođaci, sve sam stekao, sve do jednoga kupio! Danas nije retkost da je i najbogatiji i najznatniji čovek ravnodušan prema broju dana svoga života, i sam ne zna kakvu zabavu da izmisli; a tada će se dani tvoji i časovi umnožiti hiljadu puta, jer nijedan trenutak nećeš hteti da izgubiš, nego ćeš ga osetiti u veselju srca svoga. Tada ćeš steći i mudrost ne jedino iz knjiga, nego ćeš biti sa samim Bogom lice u lice; i zasjaće zemlja jače od sunca, i neće biti ni tuge, ni uzdisanja, nego će biti samo jedan jedini nebeski raj...
Ovakve izlive oduševljenja je Versilov, izgleda, vanredno voleo. Ovoga puta bio je i on u sobi.
   — Makare Ivanoviću! — prekinuh ga najedanput, preko svake mere zanesen i sâm (dobro se sećam toga večera): — pa to je komunizam što vi propovedate, pravi komunizam!
   A kako on ništa nije znao o komunističkom učenju, a i samu reč komunizam tada prvi put čuo, stadoh da mu izlažem sve što sam o toj temi znao. Priznajem da sam o njoj znao vrlo malo i zbunjeno; ni sad nisam za nju potpuno kompetentan; ali ono što sam znao, izložio sam s najvećim žarom, ne obazirući se ni na što. Do danas se sećam sa zadovoljstvom izvanrednog utiska koji sam načinio na starca.
To nije bio samo utisak, nego pravi potres! Celo vreme se strašno interesovao za istorijske pojedinosti: „Gde? Kako? Ko je to uveo? Koje rekao?“ Da pomenem ovom prilikom: primetio sam da je to uopšte osobina prostoga naroda: nije zadovoljan opštom idejom, ako ga je stvar vrlo zainteresovala, nego bezuslovno traži najpouzdanije i najtačnije pojedinosti. U pojedinostima sam se ja zbunjivao, a kako je tu bio i Versilov, malo sam ga se stideo, i zbog toga sam sve više padao u vatru. Svršilo se s tim da je Makar Ivanović, u svojoj razneženosti, na kraju samo ponavljao uza svaku moju reč: „Tako, tako!“ ali se videlo da više ne razume, i da je izgubio nit. ja sam počeo i da se ljutim, ali Versilov najednom prekide razgovor, ustade i izjavi da je vreme spavanju. Svi smo bili na okupu, i bilo je dockan. Kad je posle nekoliko minuta Versilov zavirio u moju sobu, ja sam ga zapitao: kako uopšte smatra Makara Ivanovića, i šta misli o njemu? Verislov se veselo nasmešio (ali to nije bilo zbog mojih pogrešnih pojmova o komunizmu — naprotiv, njih nije ni pomenuo). Opet ponavljam: on je vrlo zavoleo Makara Ivanovića, i ja sam mu često primećivao na licu vrlo ljubazan osmejak kad je slušao starca da govori. Uostalom, ovaj osmejak nimalo nije stajao na put njegovoj kritici.
   — Makar Ivanović, pre svega, nije seljak, nego je spahijski rob—reče on vrlo ljubazno; — bivši spahijski rob, i bivši sluga, koji se rodio kao sluga, i od sluge. Spahijski robovi i sluge su vrlo mnogo učestvovali u privatnom, duhovnom i umnom životu svojih gospodara u to vreme. Zapamti da se Makar Ivanović i danas najviše interesuje događajima iz varoškog i otmenog života. Ti još ne znaš do koje se mere on interesuje mnogim događajima koji su se u poslednje vreme desili u Rusiji. Znaš li, na primer, da je on veliki političar? Ne ponudi mu meda, ali mu ispričaj gde ima rata, i da li ćemo imati rata. Ranije sam ga sličnim razgovorima dovodio do blaženstva. Nauku vrlo ceni, i od svih nauka najviše voli astronomiju. Ali je razvio u sebi i nešto nezavisno, i to toliko, da za dlaku ne možeš to pomeriti u stranu. Ima čvrsta i dosta jasna... i iskrena uverenja. Kako je potpuno neškolovan, u stanju je da najedanput iznenadi svojim poznavanjem izvesnih pojmova koje čovek u njemu ne bi slutio. H vali pustinju sa zanosom, ali ni za šta na svetu ne bi otišao ni u pustinju ni u manastir, zato što je pravi „skitač“, kako ga je lepo nazvao Aleksandar Semjonović, na koga se ti, da kažem uzgred, bezrazložno srdiš. Šta bi još imalo o njemu da se kaže? Pomalo je umetnik, kuje mnogo svojih reči, ali ih ima i koje nisu njegove: Malo ramlje u logičkom izlaganju; često je vrlo apstraktan; ima nastupe sentimentalnosti, ali potpuno narodne sentimentalnosti, ili, bolje reći, nastupe one potpuno opštenarodne razneženosti koju tako široko unosi naš narod u svoj religiozni osećaj. O njegovoj čistosrdačnosti i nezlobivosti neću da govorim: nama dvojici ta tema ne priliči…
III
 
   Da bih završio karakteristiku Makara Ivanovića, ispričaću jednu njegovu priču, i to jednu priču iz narodnoga života. Karakter tih priča je bio čudan: tačnije je ako kažem da nisu bile opštega karaktera; kakvu pouku, ili opštu tendenciju, nije bilo moguće iz njih izvući, sem to da su sve bile više ili manje dirljive. Ali je bilo i takvih koje nisu bile dirljive; bilo ih je čak vrlo veselih; bilo ih je podrugljivih, i koje su se odnosile na raskalašne kaluđere, tako da je on svojim pričama otvoreno nanosio štetu svojoj ideji — na što sam mu i bio obratio pažnju; ali nije shvatio šta sam hteo da mu kažem. Često je bilo teško razabrati šta ga je toliko uzbuđivalo da priča, tako da sam se više puta čak divio tolikoj govorljivosti njegovoj, i delimično sam je pripisivao starim njegovim godinama i bolešljivosti.
   — Nije više ono što je bio pre — šapnuo mi je jedanput Versilov; — pre nije bio takav. Ubrzo će umreti, mnogo brže nego što mislimo, i za to treba da budemo spremni.
   Zaboravio sam da pomenem da smo imali neku vrstu „večernjih sedeljki“. Sem mame, koja nije odmicala od Makara Ivanovića, uvek je večerom u njegovu sobu dolazio Versilov; uvek sam dolazio i Ja; jer gde bih i mogao biti; poslednjih dana gotovo je uvek svraćala i L iza, iako docnije od ostalih, i gotovo je uvek sedela i ćutala. Dolazila je i Tatjana Pavlovna, i, istina retko, dolazio je i doktor. S doktorom sam se nekako iznenada izmirio; baš ne sasvim, ali nije bilo ranijih ispada. Dopadala mi se njegova prostodušnost, koju sam najzad u njemu zapazio; i izvesna privrženost njegova našoj familiji, tako da sam se rešio, na kraju, da mu oprostim svu njegovu medicinsku naduvenost, i, povrh toga, naučio sam ga da mije ruke i čisti nokte, ako već ne može da nosi čisto belo rublje. Otvoreno sam mu objašnjavao da je to potrebno ne zbog fićfirićstva, i ne zbog nekih „elegantnih veština“, nego prosto zato što čistota ulazi u doktorski zanat, i uspeo sam da mu to dokažem. — Prilazila je najzad često vratima, iz svoje kujne, L ukerja; i, stojeći iza vrata, slušala kako priča Makar Ivanović. Versilov ju je pozvao jednom iza vrata, da sedne s nama zajedno. To mi se dopalo; ali od tada je prestala da dolazi vratima. Čudni običaji!
   Umetnuću ovde jednu priču Makarovu, bez osobitog izbora, jedino zbog toga što sam je celu zapamtio. To je istorija o nekom trgovcu, a mislim da takvih istorija u našim varošima i varošicama ima hiljadama, samo ih treba umeti naći. Ko želi može da preskoči ovu priču, utoliko pre što ću je ispričati njegovim stilom.
IV
 
   „sad ću da vam pričam kakvo se čudo dogodilo kod nas u Afimjevskom gradu. Tamo je bio jedan trgovac, zvao se Skotobojnikov, Maksim Ivanović inače, i od njega nije bilo većega bogataša u celom kraju. Sagradio je fabriku za izradu persijskoga platna, i držao nekoliko stotina radnika, i beskrajno se poneo. Moram reći i to, da ga je ceo svet slušao; ni sama vlast mu ni u čem nije smetala; i arhimandrit mu je blagodario na revnosti: davao je mnogo manastiru, i vrlo se starao o spasu duše svoje, i nije malo bio zabrinut za budući svoj vek. Bio je udovac i bez dece; za ženu mu se govorilo da ju je tukao još prve godine braka, i da je još dok je bio mlad voleo da svojim rukama pušta na volju; samo, to je bilo davno pre toga; a nije hteo da se ponova veže brakom. Bio je i slab na piću, i kad mu je dolazilo vreme, pijan je trčao go po varoši i urlao. Mala je varoš, ali je ipak sramota. Čim bi mu prošlo vreme, postao je ljutit, i sve što bi rekao, moralo je da se smatra da je dobro, i sve što bi naredio, moralo je da se smatra da je divno. Narodu je isplaćivao po ćefu; uzme račun, metne naočari: „Koliko imaš da primiš ti, Foma?“ — Od Božića nisam ništa dobio, Maksime Ivanoviću, imam da primim trideset devet rubalja. — „Uh, kolike pare! Biće ti mnogo; ceo ne vrediš toliko; neće ti priličiti toliki novac: skinuću ti deset rubalja, i daću ti dvadeset devet“,.. I ćuti čovek; niko ne sme ni da pisne, svi ćute. — „Znam ja, veli, koliko sleduje da mu se dâ. Sa ovdašnjim svetom ne može se drukčije. Ovde je svet razvratan; da nema mene, svi bi ovde pomrli od gladi, koliko ih god ima. Zatim, ovde je ceo svet lopov, ukrašće što god vidi; nema nimalo hrabrosti. posle i to: pijanice su; ako im sve isplatiš, odmah ide u krčmu, i onde sedi dok sve ne popije, do gole kože, i iz krčme se vraća bez košulje. Pa onda su i kukavice: sedne posle prema krčmi, na kamen, i plače: „Rođena majko, što si me ovakvoga pijanicu na svet rodila? Bolje da si me ovakvoga ljutoga pijanicu na rođenju zadavila!“... Zar je to čovek? To je životinja, a ne čovek; prvo i prvo treba ga obrazovati, a tek posle toga dati mu pare. Ja znam kad treba da mu dam.
   Eto tako je govorio Maksim Ivanović o narodu u Afimjevskom; i premda je rđavo govorio o njemu, ipak je bilo tu i malo istine: svet je bio slab nije mogao da se uzdržava.
   U istoj varoši živeo je i drugi jedan trgovac, i taj umre; bio je mlad i lakomislen čovek, propao je i izgubio celo imanje. poslednje godine se koprcao kao riba na pesku, ali već je bio prispeo i kraj njegovom životu. S Maksimom Ivanovićem nije živeo u slozi za sve vreme, i ostao mu je vrlo mnogo dužan. U poslednjem času još je proklinjao Maksima Ivanovića. I ostavio je posle smrti mladu udovicu i s njom petoro dece. A kad udovica sama ostane posle muža, liči na lastu bez gnezda, nije to malo iskušenje, a kamoli s petoro mladunčadi koje nema čime da nahrani: poslednje što je još imala, jednu drvenu kuću, Maksim Ivanović joj je oduzeo za dug. Ona tad svu decu poređa u crkvenoj preprati: najstarijem mališanu bilo je osam godina, a ostalo sve devojčice, po godinu dana jedna od druge mlađa, mala, pa još manja; najstarijoj četiri godine, a najmlađa još na rukama, na sisi. Svršila se služba, izađe Maksim Ivanović, a sva dečica, sva redom, kleknuše pred njega — (naučila ih majka pre toga) i mole držeći ručice sklopljene, svi kao jedno; i mati iza njih, s petim detetom na rukama, pokloni mu se do zemlje na očigled celoga sveta. „Oče, Maksime Ivanoviću, smiluj se na siročad, ne otimaj nam poslednji zalogaj, ne teraj nas iz rođenoga našega gnezda!“
   I svi koji tu biše, zaplakaše se — tako ih je lepo naučila. Mislila je: „pred svetom će se zastideti i oprostiće dug, ostaviće kuću siročadi“. Ali se nije tako dogodilo. Maksim Ivanović joj odgovori: „Ti, veli, mlada udovice, hoćeš muža, a ne plačeš zbog siročadi. Pokojni tvoj muž me je proklinjao na samrtnom času“ — i prođe pored nje, i ne vrati joj kuću. „Što da slušam njihove gluposti! (to jest da budem blag). Učiniš li kome dobročinstvo, samo te još više mrze; od svega toga nema nikakve koristi, samo će još više da ogovaraju“. A odista se i ogovaralo: kako je ovoj udovici, još dok je bila devojka, pre deset godina on slao čoveka i nudio velik novac (jer je bila vrlo lepa), zaboravljajući da je taj greh isto toliki kao i da Božji hram ruši; no tada nije uspeo. Takva gadna dela činio je on ne malo i po varoši, i po celoj guberniji, i već je u tome i svaku meru izgubio.
   Glasno je plakala majka s decom, a on oterao siročad iz kuće, i nije to učinio samo zbog rđavog srca, nego tako, ni sam čovek ne zna koji put zašto tera svoju ćud. Spočetka su joj pomagali, a posle je išla da radi. Samo, kakvog rada ima kod nas sem u fabrici! Ovde je prala patos, onde je plevila baštu ili ložila kupatilo, sve sa detetom na rukama; a ostalo četvoro igralo se dotle u košuljicama na ulici. Kad ih je u preprati bila metnula na kolena, još su sva bila u cipelicama, kakvima-takvima, i u haljinicama, kakvimatakvima; bila su to još trgovačka deca. A sad su već trčala i bosa: to se zna da se na deci haljine ne drže. Ali deca za to ne mare: neka samo ima sunca, raduju se, ne osećaju opasnost, kao ptičice su, glasići im kao zvonca. Udovica se zabrinula: „Doći će zima, gde ću tada sa vama? Kad bi vas dotle Bog uzeo sebi!“ I nije dočekala zimu. Ovladao po varoši neki dečiji kašalj, magareći kašalj, što prelazi s jednog na drugo. Prvo i prvo umrla je devojčica na sisi, a za njom se razboleše i ostale, i sve četiri devojčice je te jeseni jednu za drugom sahranila. Istina, jednu su na ulici konji pregazili. I šta misliš? Sahranila ih, i glasno je plakala iako ih je proklinjala; čim ih je Bog uzeo, bilo joj je teško. Takvo je materinsko srce!
   Ostao joj je u životu jedino onaj najstariji mališan, i čuvala ga je kao zenicu u oku, drhtala nad njim. Bio je slabačak i nežan i ljupkoga lica kao kakva devojčica. Odvede ga ona u fabriku kod njegovoga kuma, direktora fabrike, a sama stupi kao dadilja kod jednog činovnika. Jedanput, ovaj mali trči po dvorištu, a odnekud dođe Maksim Ivanović s kolima, opet pijan; a mali sa stepenica pravo na njega, slučajno, okliznuo se, i pravo naleteo na njega kad je silazio s kola, i obema rukama njemu pravo u trbuh. Uhvati ga onaj za kosicu i viknu: „Čiji si ti? Donesite šibe! Odmah, veli, da se izbije ovde preda mnom“. Mali umre od straha!
   Počeše da ga šibaju, on stade da viče. „Još vičeš? Šibajte dalje, da prestane da viče!“ Da li su ga bili malo ili mnogo, tek mali nije prestajao da viče, dok nije sasvim klonuo. Tad su prestali da ga šibaju, uplašili se što više ne diše, nego leži onesvešćen. posle su pričali da ga i nisu tukli, nego je on bio vrlo plašljiv. Uplašio se i Maksim Ivanović: „Čiji je?“ zapita; rekoše mu. „Gle! odvedite ga njegovoj majci; kakva posla ima ovde u fabrici?“ posle je ćutao dva dana, i opet zapitao: „Kako je malome?“ Ali malome je bilo rđavo: razboleo se, leži kod majke u uglu; ona napustila službu kod činovnika, a on dobio zapaljenje pluća. „H m! — učini Maksim Ivanović — od čega to, molim te, kaži mi? Da su ga bar tukli; nego su samo hteli da ga zaplaše. I druge sam ja naređivao da tuku, pa je prolazilo bez ovakvih gluposti“. Očekivao je da će detinja majka otići da se žali, i ćutao je iz gordosti. A majka nije imala hrabrosti da se žali. On joj tada od svoje volje pošlje petnaest rubalja i lekara; i to ne zato što se čega plašio, nego tako, zabrinuo se. Uskoro mu je pak došlo i njegovo vreme, pa je opet pio tri nedelje.
   Prođe zima; na sam svetli H ristov Uskrs, na sam veliki praznik, opet zapita Maksim Ivanović: „A šta je s onim malim?“ A cele zime je ćutao, ništa nije pitao. I rekoše mu: „Ozdravio je, eno ga kod majke, a ona radi na nadnicu“. I odveze se istoga dana Maksim Ivanović kod udovice, ne uđe u kuću, nego nju izazva na vrata, a on sam sedi na kolima: „Evo šta je, kaže, čestita udovice, hoću da budem tvome sinu istinski dobrotvor i da mu ukažem bezgranično dobro: odsada ću ga uzeti sebi, u moju kuću. I ako mi bude malo ugodio, ostaviću mu u nasleđe dovoljno imanja; a ako mi bude sasvim ugodio, učiniću ga posle smrti naslednikom celoga svoga imanja, kao da mi je rođeni sin — ali, naravno, s tim da vi ne dolazite u moj dom nikako, sem o velikim praznicima. Ako pristajete, a vi sutra pre podne dovedite maloga, i inače je vreme već da dečko prestane da se igra... I, kad je to rekao, ode, a majku ostavi kao ludu. L judi koji su to čuli, govore joj: „Kad mali poraste, prekorevaće te što si ga lišila takve sreće“. Celu noć je nad njim preplakala, a idućega jutra odvede dete. A mali ni živ ni mrtav.
   Odenuo ga Maksim Ivanović kao gospodsko dete i uzeo mu učitelja, i od toga trenutka je dečko seo za knjigu; i dotle je došlo da ga više nije puštao iz očiju, sve ga drži uza se. Čim mali digne glavu s knjige, on već viče: „Gledaj u knjigu! Uči: hoću da te načinim čovekom“. Ali mali je bio bolešljiv; od onoga dana kad je dobio batine, počeo je da kašlje. „Zar ne živi dobro kod mene? — čudio se Maksim Ivanović: — kod majke je trčao bosonog, jeo suv hleb, pa što je sad slabiji nego pre?“ A učitelj mu veli: „Svako dete, kaže, treba da bude i nestašno, a ne samo da uči; neophodno mu je potrebno da se kreće“; i sve mu je izveo s razlogom.
   Maksim Ivanović pomisli: „istina je što kaže“. A taj učitelj, Petar Stepanović, Bog ga blagoslovio, bio je kao malo lud, i pio je mnogo, i to toliko da je već bilo suviše, i zbog toga su ga sklonili iz službe, te je nekako živeo u varoši od milostinje, ali je bio vrlo pametan i čvrst u nauci. „Nije meni mesto ovde — govorio je sam o sebi: — meni bi bilo mesto na universitetu, da budem profesor, ali ovde sam upao u blato i, i „moje odelo me se gnuša“... Sedi Maksim Ivanović, pa tek viknu malome: „Zabavljaj se!“ — ali ovaj pred njim ni da dahne. Dotle je došlo da mu ni glas dete nije moglo da izdrži, nego odmah dršće. A Maksim Ivanović se sve više čudi: „Ne znaš šta je s njim: digao sam ga iz blata, obukao ga fino; ima najfinije polucipele, izvezenu košulju, držim ga kao đeneralskog sina, zašto me ne voli? Zašto ćuti kao vučić?“... I mada su već odavno prestali da se čude Maksimu Ivanoviću, sad se svet opet počeo da čudi: postao sasvim drugi čovek; privezao se za ovo malo dete, ne može od njega da se odvoji. „Ne ostao živ, ali ću mu iskoreniti karakter. Mene je njegov otac na samrtnoj postelji, posle pričešća, prokleo; u ovoga je očev karakter“... No nijedanput nije upotrebio šibe (bojao se od onda). Zaplašio je dete, eto. Bojao ga se i bez šiba.
   Dogodi se nesreća. Jedanput, baš je izašao iz sobe, a mali skoči iza knjige i popne se na jednu stolicu: ranije je bacio bio loptu na orman, na je hteo da je dohvati, ali rukavom zakači porculansku lampu na ormanu, lampa se prevrne, padne na patos i razlupa se na parčiće, tako da je odjeknulo po celoj kući; a stvar je bila skupa, od saksonskog porcelana. Čuo je to Maksim Ivanović iz treće sobe, i zaurla. Dete stade da beži ne gledajući kuda, pobeže na terasu, pa kroz baštu, i kroz zadnja vrata pravo na reku. A na reci je bio bulevar sa starim vrbama, lepo mesto. Siđe dole do vode, videli ga ljudi, i čim je spazio vodu, užasnuo se, zastao od straha kao ukopan, baš na mestu gde pristaje skela. Tu je reka široka i brza, prelaze barke; na drugoj strani dućani, jedan trg, i crkva sa sjajnim zlatnim kubetima. Baš tada stiže na skelu, sa ćerčicom, pukovnikovica Ferzing — u varoši je bio puk pešadije. Devojčica, takođe dete u osmoj godini, u beloj haljinici, spazi maloga i smeje se, a u rukama nosi jednu seljačku korpicu ispletenu od pruća, i u korpici maloga ježa. — »Gledaj, veli, mamice, kako ovaj mali posmatra moga maloga ježa“. — „Ne, — veli pukovnikovica; — on se od nečega uplašio“. — „Od čega si se toliko uplašio, mali?“ (tako su docnije pričali da je bilo). „I čiji je, veli, ovaj lepi mali? kako je lepo obučen; čiji si ti, mali?“ veli. A dečko još nikad nije video ježa, priđe i gleda ga, i već je bio sve zaboravio... šta ćeš, dete je! „Šta to, veli, imate u korpici?“ — „To je, kaže mu gospođa, jež, maločas smo ga kupili kod seljaka; našao ga je u šumi“. — „Kakav je to jež?“ veli dečko i već se smeje, i uze da ga dira prstom, a jež se naježio, a devojčici se dopao mali; „Odnećemo ga, veli, kući, pa ćemo ga pripitomiti“. — „Ah, veli, poklonite mi vašega maloga ježa!“ I tako ju je ljubazno zamolio! Ali tek što je to izgovorio, pojavi se Maksim Ivanović gore na obali: „A! Tu li si! Držite ga!“ (toliko se naljutio da je bez šešira potrčao za njim). Mali se seti svega što je bilo, viknu uplašeno, pritrči vodi, pritisne male pesnice na grudi, pogleda na nebo (kažu ljudi koji su videli)! — i buć u vodu! Svi povikaše, skočiše sa skele, poleteše da ga uhvate, ali ga je voda odnela, jer je reka bila brza, a kad su ga izvadili, već je bio mrtav. Imao je slaba pluća, nije mogao da izdrži vodu... a zar mu je mnogo i trebalo? Koliko ljudi pamte u tom kraju, još se nije desilo da tako malo dete udari na svoj život! Kakav greh! Šta može ova mala duša na onom svetu odgovarati Gospodu Bogu!
   O tome je od tada počeo da razmišlja Maksim Ivanović. I promenio se čovek da ne može da se pozna. Bio je vrlo tužan. Počeo da pije, mnogo da pije, zatim je prestao, ali ništa ne pomaže. Prestao je i da ide u fabriku, nikoga ne sluša. Kad mu što kažu, on ćuti ili odmahne rukom. Tako je proveo oko dva meseca, a zatim je počeo da govori sam sa sobom. Ide i govori sam sa sobom... U blizini varoši gorelo je seoce Vaskovo, izgorelo devet kuća; otišao Maksim Ivanović da vidi. Oku pili se oko njega pogorelci i kukaju — on im obeća pomoć, i izda naređenja; a posle je pozvao upravnika, i odrekao sve: „Ne treba, veli, davati ništa“, no nije rekao zašto. „Gospod me je stvorio da gazim ljude, veli, i kad sam već izrod, neka tako i bude. Kao vetar, veli, raznela se slava moja“... Došao mu i sâm arhimandrit, strog starac, u manastiru je uveo opštežiće. — „Šta je to s tobom?“ — zapita ga strogo. — „Evo šta je“, reče mu Maksim Ivanović, i otvori Sveto pismo i pokaza mu mesto gde stoji:
   „A koji sablazni jednoga od ovih malih koji veruju u mene, bolje bi mu bilo da se obesi kamen vodenični o vratu njegovu, i da potone u dubinu morsku“ (Mat. 18, 6).
—  Jeste — reče arhimandrit — iako se to ne poklapa sasvim sa ovim slučajem, ipak mu se približava.
Teško čoveku koji izgubi svoju meru — taj čovek će propasti. A ti si se suviše preuzneo.
A Maksim Ivanović sedi, obuzelo ga mrtvilo. Arhimandrit ga gleda i gleda.
   —  Slušaj — kaže, i zapamti. Rečeno je: „Reči očajnikove odneće vetar“. I još ovo zapamti, da anđeli Božiji nisu savršeni, savršen je i bez greha jedini Bog naš Isus H ristos. Njemu i anđeli služe. Nisi ti želeo smrt toga deteta, nego si samo bio nerazuman. Još me, veli, jedna stvar čudi: zar si, veli, malo još gorih nedela počinio ti, zar si malo ljudi oterao u svet, zar si malo njih zaveo, malo njih upropastio —  kao da si ih ubio? Zar nisu njegove sestre još pre toga sve pomrle, sve četiri, još deca, i to gotovo na tvoje oči? Otkuda da te tako potrese samo ovaj jedan? Onu raniju decu, čini mi se, ne samo da nisi žalio nego si na njih i zaboravio. Zašto si se sad toliko uplašio toga dečaka, za čiju smrt i nisi mnogo kriv?
—  Pojavljuje mi se u snu — odgovori Maksim Ivanović.
—  Pa?
   Ali mu ništa više ne reče; samo sedi i ćuti. Čudio se arhimandrit, pa u tom i ode: ništa nije mogao da učini. Posla tad Maksim Ivanović da mu dovedu učitelja Petra Stepanovića; od onoga dana nije se s njim video. — Sećaš li se? —  veli.
—  Sećam se —kaže.
   —  Ti si — veli — ovde u gostionici s masnom bojom pravio slike, i načinio si kopiju s vladičinog portreta. Možeš li da mi načiniš jednu sliku u boji?
—  Ja — veli onaj — mogu sve; imam, veli, talent za sve, i mogu sve.
   —  Načini mi sliku što veću, po celom zidu, i naslikaj na njoj prvo i prvo reku, i obalu, i skelu, i sve ljude koji su tada bili tamo. Neka bude i pukovnikovica i njena devojčica, i onaj jež. I drugu obalu naslikaj celu, da se vidi kakva je, i crkvu, i trg, i dućane, i gde kočijaši stoje — naslikaj sve onako kako je. I na skeli maloga, nad samom rekom, tačno na onom mestu, i neizostavno da su mu dve pesnice na grudima, na dvema sisama. Ovo neizostavno. I otvori pred njim s druge strane nad crkvom nebo, i naslikaj kako svi anđeli u nebeskoj svetlosti lete njemu u susret. Možeš li da načiniš to?
—  Ja mogu sve.
   —  Nemoj da misliš da je meni potreban takav Trifun kao što si ti; mogao bih da poručim i najprvog životopisca iz Moskve, ako hoćeš, mogao bih i iz samoga L ondona, ali ti pamtiš njegov lik. Ako ne ispadne sličan, ili samo malo sličan, daću ti svega pedeset rubalja; a ako izađe sasvim sličan, daću ti dvesta rubalja. Zapamti, plave oči... Gledaj da slika bude što veća.
Opremiše sve; uze da slika Petar Stepanović; ali, najedanput dođe i kaže:
—  Ne, ne može tako da se naslika.
—  Zašto?
   —  Zato što je taj greh, samoubistvo, najveći greh među svima grehovima. Kako mogu da mu idu u susret anđeli posle takvoga greha?
—  Ali on je dete, njemu se to ne računa.
   —  Ne, nije dete, nego je već dečak: već je bio u osmoj godini kad se to dogodilo. Ipak će morati da odgovara.
   —  Onda, Petre Stepanoviću, evo kako mislim: da ne otvaramo nebo i da ne slikamo anđele; nego bih mu, kao u susret, spustio s neba jedan svetao zrak: svejedno, i to bi bilo nešto.
   I tako pustiše zrak. Docnije sam i ja video ovu sliku i taj zrak, i reku — preko celoga zida se pružila, sva plava, i tu je onaj mali, pritisnuo obe ruke na grudi, i ona mala gospođica, i jež, sve je načinjeno. Samo Maksim Ivanović tada nikome nije pokazao sliku, nego ju je držao u svom kabinetu pod ključem skrivenu od svih očiju. A u varoši su se otimali da je vide, ali on je naredio da sve oteraju. O tome se mnogo govorilo. Petar Stepanović se tada mnogo hvalio: „Ja sad, veli, sve mogu; meni je, veli, mesto samo na dvoru u Petrogradu“. Bio je vrlo dobar čovek, ali je voleo da se beskrajno preuznosi. I postigla ga je njegova sudbina: čim je primio svih dvesta rubalja, počeo je da pije i svima novac da pokazuje, hvaleći se; i ubi ga pijana noću jedan građanin s kojim je pio, i uze mu novac; to se sutradan saznalo.
   Stvar se svršila najzad tako, da se i sad još o tome priča. Najedanput, dođe Maksim Ivanović onoj udovici: stanovala je na kraju varoši u kolibi koju je uzela pod kiriju od jedne varošanke. Ovoga puta ušao joj je on u kuću, stao pred nju i poklonio joj se do zemlje. Ona je tada bila bolesna, i jedva se kretala. „Čestita udovice! zavapio je: pođi za mene, Božje čudovište, da bih mogao živeti na ovom svetu!“ Ona ga gleda ni živa ni mrtva. „Želim, kaže, da nam se rodi sin, i ako nam se rodi, značiće da nam je mali oprostio obojima: i tebi i meni. Tako mi je naredio mali“. Vidi ona da čovek nije pri pameti, nego nekako u ludilu, ali nije mogla da se uzdrži, te mu odgovori:
   — Sve su to budalaštine i malodušnost. Zbog te malodušnosti sam i izgubila svu svoju decu. Ne mogu ni očima da vas vidim, a kamoli da na sebe primim tu vekovečnu muku.
   Ode Maksim Ivanović, ali nije odustao. Zabrujala je od čuda cela varoš. A Maksim Ivanović posla prosioce. Pisao da mu dođu njegove tetke iz gubernije, žene varošanke. Baš nisu bile tetke, ali su mu ipak bile neke rođake, značilo je dakle ipak časne namere; počeše one da nagovaraju, da se oko udovice uvijaju, iz kuće joj ne izlaze. Slao joj je on i druge žene iz varoši, iz trgovačkog reda, i protinicu saborne crkve, i činovničke žene; navalila na nju cela varoš, a ona odgovara, sa gnušanjem: „Kad bi mi, veli, moja siročad oživela! A ovako, našto će to? I koliko ću se ogrešiti o moju decu time!“ Nagovori onaj i arhimandrita, pa joj i on tutnuo u uvo: „Možeš, veli, od njega da načiniš novoga čoveka“. Ona se uplašila. A ljudi joj se čude: „Zar je moguće da se odriče tolike sreće!“... A evo čime ju je najzad pokorio: „On je ipak bio samoubica, pošto nije bio dete, nego već dečak; prema njegovim godinama, ne bi mogao biti pušten na sveto pričešće, nego mora koliko-toliko odgovarati za svoje delo. Ako stupiš sa mnom u brak, zavetujem ti se da ću sagraditi novu crkvu za večiti pomen njegove duše“. Protiv ovoga nije mogla da se odupre, nego je pristala. I tako su se venčali.
   I došlo je sve tako, da se narod samo čudio. Od prvoga dana počeli su da žive u velikoj i iskrenoj saglasnosti, brižljivo čuvajući svoje supružanstvo, i kao jedna duša u dva tela. Još te zime je začela, i počeše da posećuju crkve, jer su se bojali gneva Božjega. Bili su u tri manastira, i išli da čuju proricanja. Sagradio je on obećani hram, i podigao u varoši bolnicu i sklonište za siromahe. Odvojio je mnogo novaca za udovice i siročad. I setio se svih koje je nekad oštetio, i vratio im; počeo je beskrajno mnogo da deli novac, tako da su ga supruga i arhimandrit uhvatili za ruke i rekli mu: „Dosta je, vele, i ovoliko“. Maksim Ivanović ih je poslušao. „Zakinuo sam, veli, Fomi jedanput“. I tako isplatiše Fomi.
   I Foma se baš zaplakao: „Bio sam i bez toga zadovoljan... I bez toga sam mnogo blagodaran, i večno obavezan da se Bogu molim“... Svi se tim duhom proniknuše, znači, istina je što kažu: da čovek živi od dobroga primera. A svet je tamo dobar.
   Fabrikom je počela da upravlja supruga, i to tako da se i danas pamti. On nikako nije prestajao da pije; ali ga ona poče da nadgleda, a posle i da leči. Reč njegova postade ozbiljna, i čak mu se i glas izmenio. Postao je besprimerno sažaljiv, čak i prema životinjama: video kroz prozor kako seljak bije konja po glavi bez srca, i odmah je poslao i od njega otkupio konja po dvostrukoj ceni. I dobi dar da plače: čim bi ko s njim progovorio koju reč, već bi ga oblile suze... Kad je njoj već došlo vreme, Gospod im se odazva molitvama, i posla im sina, i Maksim Ivanović bi tada prvi put od onoga slučaja veseo; razdade mnogo milostinje, oprosti mnogo dugova, na krštenje pozva celu varoš. Cela varoš je proslavila krštenje — ali on idućega dana izađe iz svoje sobe crn kao noć. Vide njegova supruga da mu se nešto dogodilo, i podnese mu novorođenče i reče: „Mali nam je oprostio, uslišio je naše suze i molitve“... A o toj stvari, treba to da kažem, nisu oni cele godine nijedanput ni progovorili, ni reči, nego su samo u sebi mislili... I pogleda je Maksim Ivanović mračno kao noć: „Čekaj, veli: cele godine nije dolazio, a ovu noć mi se opet javio u snu“. — „Tad je prvi put ušao i u moje srce užas, posle tih njegovih čudnih reči“ — pričala je žena kasnije.
   I nije se uzaludno javljao dečak u snu. Čim je Maksim Ivanović ovo izgovorio, gotovo istoga časa dogodi se s novorođenčetom to da se najedanput razbolelo. Bolova dete osam dana, moliše se Bogu za njega bez prestanka i prizivahu doktore, i pozvaše iz Moskve najprvoga doktora, železnicom je došao. Priđe doktor i reče srdito: „Ja sam najprvi doktor, mene čeka cela Moskva“. Prepisa neke kapljice i otputova hitno. Uzeo je osam stotina rubalja. A detence umre pred veče.
   I šta bi posle? Prepisa Maksim Ivanović celo imanje na svoju milu suprugu, dade joj sav novac i dokumente, potvrdi sve pred vlastima po zakonu, i pade zatim pred nju i pokloni joj se do zemlje: „Oslobodi me, najmilija moja suprugo, da idem da spasem svoju dušu, dok je još moguće. I ako se i uzalud budem borio za svoju dušu, ipak se neću više vraćati. Bio sam tvrd i grozan prema ljudima, i jade im
nanosio, ali ipak mislim da Gospod neće ostaviti bez oproštaja moje muke i hadžiluk; jer, napustiti sve ovo, nije mali krst i mala tuga“. Uze da ga preklinje njegova supruga plačući: „Ti si mi sad jedini ostao na ovom svetu, kome me ostavljaš? Ove godine sam, veli, ljubav u srcu našla“. I cela varoš ga je nagovarala čitav mesec dana, i molili ga, i rešili da ga silom zaustave. Ali ih on ne posluša, nego noću krišom nestade i više se ne vrati. Kako se čuje, nalazi se u hadžiluku i mučenju još i danas, a svoju milu suprugu izveštava o sebi svake godine jedanput…

GLAVA ČETVRTA
I
 
   Sad pristupam završnoj katastrofi, kojom se svršavaju i ove moje beleške. Ali da bih mogao produžiti izlaganje, potrebno je da prethodno zahvatam unapred, i da nešto objasnim što mi u to vreme nimalo nije bilo poznato, a što sam saznao i sebi potpuno razjasnio tek mnogo docnije, to jest tek pošto se već sve dogodilo. Drukčije ne bih mogao biti jasan, nego bih pisao sve u zagonetkama. I zbog toga ću otvoreno i prosto objasniti sve, i žrtvovaću takozvanu umetničku stranu pričanja, i pisaću bez učešća moga srca, baš kao da to ne pišem ja, nego kao što se pišu, otprilike, novinarski izveštaji.
   Stvar je u tome: moj drug iz detinjstva L ambert potpuno i otvoreno se ubrojao međ one sitne nevaljalce koji čine čitave bande, koji se grupišu u cilju onoga što se danas zove šantaž (ucena) i za šta se do danas u zakoniku još traži definicija i kazna. Banda kojoj je pripadao L ambert, obrazovala se još u Moskvi, i izvršila već i onde dosta izgreda (docnije je bila otkrivena). posle sam slušao da su u Moskvi izvesno vreme imali vrlo veštog i otresitog šefa, jednog već starijeg čoveka. Upuštali su se u preduzeća svi zajedno, i pojedinačno. Pored najprljavijih stvari, (o kojima je, uostalom, bilo izveštaja i u novinama) ulazili su i u dosta zamršena i lukava preduzeća, pod rukovodstvom svoga šefa, naravno. Za neke podvige sam docnije saznao, ali neću da pričam pojedinosti. Pominjem samo da je glavni način kako su postupali bio u tome: da saznaju razne tajne pojedinih ljudi, često vrlo čestitih, i na dosta visokom položaju; zatim da se jave tim licima i da im poprete da će objaviti dokumente (koje često nisu ni imali) ako im se za njihovo ćutanje ne da otkup.
   Ima stvari koje ne predstavljaju greh, i koje nikako nisu prestupi, ali čijega se objavljivanja plaše uredni i solidni ljudi. Većinom su članovi bande uzimali u obzir porodične tajne. Da bih pokazao kako je lukavo umeo da radi njihov šef, ispričaću, ali bez pojedinosti, samo u tri reda, jedan njihov podvig. U jednoj vrlo poštenoj kući desila se, odista, i jedna grešna i prestupnička stvar; naime, žena jednog poznatog i uvaženog čoveka stupila je u tajne ljubavne veze s jednim mladim i bogatim oficirom. Članovi bande to nanjušiše i postupiše ovako: dali su mladome čoveku otvoreno na znanje da će izvestiti muža. Oni nisu imali ni najmanjega dokaza, i mladi čovek je to znao vrlo dobro, a oni čak nisu to od njega ni krili; ali cela veština njihovog postupka, i prepredenost, sastojali su se u ovome slučaju u predviđanju: da će obavešteni muž i bez ikakvih dokaza učiniti ono isto, preduzeti iste korake, kao da je dobio i najpouzdanije dokaze. Računali su sa poznavanjem karaktera toga čoveka i sa poznavanjem njegovih porodičnih prilika. Bandi je pripadao i jedan mlad čovek iz najboljega društva, koji je prethodno bio pokupio podatke. L jubavnika su očerupali za jednu dobru sumu novca; a bez ikakve opasnosti po njih, jer je žrtva dobro čuvala tajnu.
   Iako je učestvovao u radu te moskovske bande, L ambert ipak nije bio njen član; no kako mu se stvar dopala, malo-pomalo, i kao radi probe, počeo je da radi samostalno. Da pomenem unapred: nije bio baš bogzna kako sposoban za to. Bio je vrlo bistar i proračunat, ali nesmotren, i, povrh toga, prostodušan, ili, bolje reći, naivan, to jest nije poznavao ni ljude ni društvo. Nije, izgleda, na primer, znao kolika je važnost toga moskovskog šefa, i zamišljao je da je vrlo lako praviti i organizovati takve zajednice. Najzad još i to: smatrao je da su gotovo svi ljudi tačno takvi podlaci kao što je on. Ili, na primer, ako je uobrazio da se jedan čovek boji, ili da se mora bojati zbog čega bilo, više nije sumnjao u to da se taj i zaista boji, verovao je u to kao u aksiom. Ne umem kanda dobro da objasnim, ali u toku pričanja ću objasniti bolje; na svaki način je L ambert bio dosta gruboga duha, i u dobra, plemenita osećanja ne samo što nije verovao, nego čak možda o njima nije imao ni pojma.
   Došao je u Petrograd zato što je odavno pomišljao na Petrograd kao na šire poprište nego što je Moskva; a uz to i zato što je u Moskvi već imao neprilika, i što je jedan čovek počeo da se za njega raspituje sa vrlo rđavim namerama po njega. Čim je stigao u Petrograd, stupio je u vezu s jednim pređašnjim svojim drugom, ali je našao mršav ćar, a poslove sitne. Zatim je proširio poznanstva, ali za sebe bez ikakve koristi: „Ovde je svet bedan; sve su to sami žutokljunci“, govorio mi je on sâm docnije... Kad ti, jednoga divnoga jutra, u svanuće, nađe on mene smrznuta pod zidom; i tako je, kako mu se učinilo, iznenada nagazio i na trag jednog „odličnog posla“.
   Za taj odlični posao saznao je iz moga buncanja, dok sam se tada u njegovom stanu kravio od zime. Oh, ja sam tad bio u pravom bunilu, ali se ipak iz mojih reči moglo jasno razaznati: da sam od svih uvreda toga fatalnog dana najviše zapamtio, i na srcu držao, jedino uvredu koju su mi naneli Bjoring i ona— inače ne bih samo o toj jedinoj stvari buncao, nego bih buncao, na primer, i o Zerščikovu. Međutim, spominjao sam samo ono prvo, kako sam docnije saznao od samoga L amberta. Uz to, onako u zanosu, smatrao sam toga užasnoga jutra i L amberta i Alfovsinu kao neke svoje oslobodioce i spasioce. Docnije sam, oporavljajući se, razmišljao, još ležeći u postelji: šta je L ambert mogao saznati iz moga buncanja, i koliko sam se izbrbljao? — no nikako mi ni u slutnju nije dolazilo: da je on tada mogao toliko saznati! Sudeći po griži savesti, koju sam osećao, naslućivao sam da sam, mora biti, izgovorio mnoge suvišne stvari; ali, ponavljam, nikako nisam mogao da pretpostavim da ih je bilo toliko! Još sam se nadao, i računao na to: da nisam mogao biti u stanju da tada, kod L amberta, izgovorim reči razgovetno, o čemu mi je i ostalo jasno sećanje. Međutim, posle se na delu videlo: da sam mnogo razgovetnije izgovarao reči nego što sam docnije mogao da pretpostavim. Važno je: da sam ja sve to saznao tek docnije, i tek dugo posle događaja, i u tom i leži sva moja nesreća.
   Iz moga bunila, buncanja, zapletanja jezikom, zanosa, i svega ostalog, saznao je L ambert, na prvom mestu, gotovo sva imena, i čak i neke adrese; drugo, stekao je dosta približan pojam o značaju tih lica; (staroga kneza, nje, Bjoringa, Ane Andrejevne, i čak i Versilova); treće, saznao je da sam uvređen i da pretim osvetom; i, najzad, četvrto, najvažnije: saznao je da postoji jedan tajni i sakriven dokument, jedno pismo, i da će, ako se pismo nađe, polusmušeni starac knez, kad mu se pismo pročita, i kad knez sazna da ga rođena kći smatra za ludog, i da se već „savetovala sa pravnicima“ o tome kako da ga uklone — ili zaista poludeti, ili će kćer oterati iz kuće i lišiti je nasleđa, ili će se oženiti nekom m-lle Versilovom, kojom već ima nameru da se ženi, ali mu ne dopuštaju. Jednom reči, L ambert je vrlo mnogo saznao; nema sumnje, mnoge stvari su mu ostale i tamne, ali kao vešt čovek u ucenjivanju, odmah je naišao na pravi trag. Kad sam ja ono posle pobegao od Alfonsine, odmah je pronašao moju adresu, (na vrlo prost način — u prijavnom odeljenju), pa je odmah izvršio potrebna traganja, i saznao da sva ta lica o kojima sam pred njim buncao, odista i postoje. Tada je ubrzo načinio prvi korak.
   Najvažnija stvar za njega bilo je to da postoji dokument i da sam ja čovek u čijim je on rukama, i da taj dokument ima veliku vrednost: L ambert u to nije sumnjao. Ovde propuštam jednu okolnost o kojoj će više biti rečeno docnije, i na svom mestu, sad ću reći tek toliko da je ta okolnost najviše utvrdila L amberta u uverenju: da dokument zbilja postoji, i, što je važno, da je od vrednosti. (Ova okolnost je fatalna — unapred kažem; — i o njoj nikako nisam mogao da slutim ne samo tada nego ni do kraja cele istorije, kad se sve ujedanput srušilo i samo sobom razjasnilo). I tako, utvrđen u glavnoj stvari, prvi korak L ambertov bio je da ode kod Ane Andrejevne.
   Za mene je, međutim, i dan danji zagonetka: kako je on, L ambert, mogao da se provuče i približi tako nepristupačnoj i otmenoj dami kao što je Ana Andrejevna? Istina, on se dobro raspitao, ali šta mu je to moglo koristiti? Valja ipak reći: on je bio lepo obučen, govorio je no pariski i imao francusko prezime, ali zar je Ana Andrejevna mogla da ne vidi u njemu odmah lupeža? Ili, treba li zar pretpostaviti da joj je tada lupež baš i bio potreban? Zar bi to zaista moglo biti tako?
   Nikad nisam mogao da saznam za pojedinosti njihovog prvog susreta; ali sam docnije često pokušavao da u svojoj mašti sebi predstavim tu scenu. Najverovatnije je da je L ambert od prve reči, i od prvog pokreta pred njom uzeo da igra ulogu moga prijatelja iz detinjstva, koji strahuje za svoga dragoga i miloga druga. I, naravno, već prilikom toga prvog susreta umeo je vrlo jasno da dâ na znanje: da kod mene postoji jedan „dokument“, da je to tajna, da jedino on, L ambert, zna tu tajnu, i da se ja spremam da se tim dokumentom osvetim đeneralici Ahmakovoj, itd, itd.
   Glavno je da joj je mogao da objasni, i to što tačnije, značaj i vrednost ove hartije. A što se tiče Ane Andrejevne, ona se nalazila baš u takvoj situaciji da nije mogla da se ne uhvati za kakvo bilo saopštenje te vrste, i... nije mogla da ne proguta udicu „u borbi za opstanak“. Baš su joj tada odveli bili verenika u Carsko Selo, i metnuli ga pod tutorstvo; pa su čak i nju samu stavili pod tutorstvo. I sad najedanput, pronalazi se ovakvo nešto! To nisu ženska došaptavanja, ni plač i kukanje, nisu samo ogovaranja i spletke, nego je to pismeno, rukopis, to jest matematički dokaz perfidnih namera njegove kćeri, i svih onih koji ga od nje odvajaju — i, prema tome, treba kneza spasavati, makar i pomoću bekstva, i to k njoj, samo k njoj, Ani Andrejevnoj, i da se onda venčaju što pre, ako je moguće za dvadeset četiri sata, inače bi ga mogli uhvatiti i odvesti u ludnicu.
   Ali možda se L ambert nije zasada ni služio lukavstvom prema ovoj devojci, nego je odmah od prve reči izašao na sredu: „m-lle, ili ćete ostati usedelica, ili ćete postati kneginja, milionerka; postoji jedan dokument, ukrašću ga od onoga momčeta, i predaću vam ga... za menicu na trideset hiljada rubalja“. ja baš i verujem da je ovako tekla stvar. Da, on ceo svet smatra za isto takve podlace kakav je sâm; ponavljam, ima izvesnu podlačku prostodušnost, podlačku nevinost... Bilo ovako ili onako, u svakom slučaju je moguće da se Ana Andrejevna ni na ovakvu taktiku nije ni minuta zbunila, nego je odlično umela da se savlada i da sasluša ucenjivača, koji joj je govorio svojim stilom — i sve to iz „širokogrudosti“. Naravno, u početku biće da je malo porumenela; ali posle se pribrala i saslušala ga mirno do kraja. I sada, zamisliti tu nepristupačnu, gordu, zbilja dostojanstvenu mladu damu, i još i toliko pametnu, ruka u ruku s L ambertom, onda... ali to baš i jeste što je pametna! Ruska pamet kad je tako velika, potpuno je bez predrasuda — i još ženska pamet, i još u ovakvim okolnostima!
   sad ću sve da svedem: dana i časa kad sam izašao posle svoje bolesti, L ambert je već imao pred sobom dve mogućnosti (to sada tek znam pouzdano): prvu, da uzme od Ane Andrejevne za dokument menicu bar na trideset hiljada, i da joj zatim pomogne da zaplaši kneza, da ga odvede i brže-bolje se s njim venča — ili nešto slično. Ceo plan je već sastavljen; samo čekaju na moju pomoć, to jest na dokument. Drugi projekt je: da prevari Anu Andrejevnu, da je napusti, i da hartiju proda đeneralici Ahmakovoj, ako tako bude korisnije. Za taj slučaj računao je i na Bjoringa. Samo, đeneralici se L ambert još nije javljao, jedino ju je pratio. I čekao je na mene.
   Ja sam mu bio potreban, to jest ne ja, nego dokument! U pogledu mene napravio je takođe dva plana. Prvi se sastojao u sledećem: ako se već ne može drukčije, udružiti se sa mnom za polovinu, pošto ovlada nada mnom moralno i fizički. Drugi plan mu se mnogo više dopadao: on se sastojao u tome da mene prevari, kao kakvog dečačića, i da mi ukrade dokument, ili da ga prosto od mene silom otme. Ovaj drugi plan mu se naročito dopao, i njime se bavio rado u svojim snovima. Ponavljam: postojala je jedna okolnost, kroz koju je verovao da će nesumnjivo uspeti u svom drugom planu. Ali to ću, kao što sam već rekao, objasniti docnije. U svakom slučaju, čekao me je s grčevitim nestrpljenjem: sve je zavisilo od mene, svaki korak i sve odluke.
   Moram prema njemu biti spravedljiv: do moga oporavljenja umeo je da se uzdrži, bez obzira na svoju naglu prirodu. Nije mi dolazio kući za vreme moga bolovanja — sem što je jedanput razgovarao s Versilovom; nije me uznemiravao, nije me zastrašavao, do dana i časa moga izlaska potpuno je preda mnom sačuvao izgled nezainteresovanosti. Što se tiče mogućnosti da kome predam dokument, ili da ga spalim, bio je sasvim miran. Iz reči koje sam kod njega izgovorio, mogao je zaključiti koliko je meni samom stalo do te tajne, i koliko se bojim da niko ne sazna za dokument. A da ću prvoga dana po ozdravljenju prvo njemu doći, i nikome drugome, ni u to nije nimalo sumnjao: Darja Onisimovna me je pohodila delimično i po njegovom nagovoru, i tako je znao da je već probudio kod mene radoznalost i strah, tako da neću moći dugo da izdržim neizvesnost... Sem toga, preduzeo je sve mere, čak se raspitao i za dan kad ću izaći iz kuće; tako da mu nikako nisam mogao umaći, sve da sam i hteo.
   Ali, nije mene čekao samo L ambert, nego me je još više možda čekala Ana Andrejevna. Pravo da kažem: L ambert je delimično mogao imati i pravo što se spremao za drugi plan, da je prevara; krivica je bila na njenoj strani. Jer, bez obzira na njihov nesumnjiv sporazum (u kakvom obliku — ne znam, ali da je postojao, u to ne sumnjam). — Ana Andrejevna je do poslednjega časa prema njemu bila neiskrena. Nije mu se sasvim predala u ruke. Mada je pristala na sporazum i na sve uslove, — ona mu to nije izrečno rekla; možda je do kraja saslušala ceo njegov plan, u svima pojedinostima, ali ga je odobrila jedino ćutanjem. To zaključujem po pouzdanim podacima, a razlog joj je bio u tome što je čekala mene. Više je volela sigurno da ima posla sa mnom, nego sa nevaljalcem L ambertom — to je nesumnjiv fakt za mene! To je razumljivo; ali je njen račun bio pogrešan zbog toga što je to najzad osetio i L ambert. Za njega ne bi valjalo ako bi ona, mimo njega, izmamila od mene dokument, i sa mnom se sporazumela. Sem toga, u tom trenutku je on već bio uveren da će „posao“ dobro ispasti. Drugi bi na njegovom mestu zebao, i sve bi još sumnjao, ali L ambert je bio mlad, drzak, nestrpljivo željan ćara, malo je poznavao ljude, i nesumnjivo ih je sve smatrao za podlace; zbog toga nije mogao ni u što da posumnja, utoliko manje, što je od Ane Andrejevne ispipao sve najglavnije.
   Poslednje i najvažnije pitanje: da li je do toga dana Versilov znao štogod, i da li je učestvovao u kakvim, makar i najdaljim L ambertovim planovima? Nije, nije, i nije, tada još nije, iako je možda već pala fatalna reč... Ali dosta, dosta, i suviše unapred zahvatam.
   A šta je bilo sa mnom? Da li sam šta znao, i šta sam znao onoga dana kad sam izašao iz kuće? Kad sam otpočinjao ovu glavu, rekao sam da nisam ništa znao na dan moga izlaska, da sam za sve saznao tek mnogo docnije, i to tek kad se sve svršilo. To je istina, ali da li je cela istina? Ne, nije; izvesne stvari sam znao već pre, nesumnjivo; znao sam čak i suviše mnogo; ali kako? Neka se čitalac seti moga sna! Ako sam mogao imati takav san, ako je mogao takav san da izađe iz moje duše, i da se tako formuliše, to znači da nisam mnogo znao, ali da sam predosećao ono što sam maločas izložio; a saznao sam za sve to tek „pošto se sve svršilo“. Prema tome ne može biti reči o tome da sam „znao“; nego mi je duša slutila, i zli dusi su već bili ovladali mojim snovima. I eto, hitao sam L ambertu za koga sam potpuno znao kakav je, i čije namere sam predosećao u pojedinostima! A zašto sam mu hitao? Zamislite: sada, baš u času kad ovo pišem, čini mi se da sam još tada znao u svima pojedinostima zašto sam goreo od nestrpljenja da mu odem, tada, kada ipak još ništa nisam znao. Možda će čitalac moći to da shvati. A sad na posao, i fakt za faktom!
II
 
   Počelo je time što se još dva dana pre moga prvoga izlaska L iza vratila uveče kući vrlo uzbuđena. Bila je strašno uvređena; i odista, dogodilo joj se nešto neverovatno.
   Već sam pomenuo njene odnose s Vasinom. Ona mu je išla po savete ne samo zato što je htela da pokaže da joj mi nismo potrebni nego i zbog toga što je zbilja cenila Vasina. Njihovo poznanstvo počelo je još u L ugi, i meni se uvek činilo da Vasin prema njoj nije ravnodušan. Bilo je potpuno prirodno što je u nesreći, koja ju je snašla, tražila savete od čoveka solidne, mirne, uvek uzvišene pameti, kakvim je zamišljala Vasina. Inače, žene nisu srećne u oceni muške pameti ako im se čovek dopada, i vrlo rado smatraju paradokse za stroge logičke zaključke, ako su samo saglasni s njihovim ličnim željama. Kod Vasina, L izi se dopadalo njegovo saučešće za njen položaj, i, kako je bar u početku izgledalo, njegova simpatija i prema knezu. Baš zato što je L iza naslućivala njegove osećaje prema njoj, mogla je da ceni kod njega to što ima simpatija za svoga suparnika. Knez pak, kome je ona rekla da neki put odlazi Vasinu da se s njim posavetuje, primio je tu vest s negodovanjem, i postao je odmah ljubomoran. To je L izu vređalo, tako da je sad naročito produžavala da posećuje Vasina. Knez je tada ućutao, ali je bivao sve mračniji. L iza mi je docnije (vrlo mnogo docnije) pričala da joj se Vasin tada ubrzo prestao dopadati; on je bio miran čovek, i baš ta ujednačena večita mirnoća, koja joj se toliko dopala u početku, docnije joj je postala dosta neprijatna. Reklo bi se da je on bio i iskusan; i zbilja, dao joj je nekoliko saveta koji su izgledali dobri; ali se posle pokazalo da su svi ti saveti neostvarljivi. Često je ocenjivao ljude odveć sa visine, i nimalo se ne zbunjujući pred njom zbog toga; što je vreme više prolazilo, sve se manje zbunjivao — a ona je to objašnjavala kao sve veću i veću ravnodušnost prema njenoj nesreći. Jedanput mu je izjavila blagodarnost što je prema meni bio uvek ljubazan, i što je, pored svega toga što je toliko iznad mene pameću, razgovarao sa mnom kao da sam mu ravan (to jest, rekla mu je moje reči). On joj je odgovorio:
   —  To nije tako, i nije zbog toga. ja to činim zato što ne vidim razlike između njega i drugih. Ne smatram ga ni za glupljeg od pametnih, ni za goreg od dobrih ljudi. Prema svima ljudima sam jednak, jer su svi ljudi u mojim očima jednaki.
—  Kako? Zar zbilja ne vidite među ljudima razlike?
   —  O, naravno, ljudi se jedan od drugoga u ponečem razlikuju, ali u mojim očima ta razlika ne postoji, zato što se mene ne tiče razlika među ljudima: za mene su svi jednaki, i sve je jednako, i zbog toga sam prema svima podjednako dobar.
—  I to vam nije dosadno?
—  Nije; uvek sam sobom zadovoljan.
—  I ništa ne želite?
   —  Kako da ne želim! Ali ne želim mnogo. Ne treba mi gotovo ništa, nijedna rublja preko onoga što imam. Da li ću biti u zlatnom odelu ili ovako kao što sam sad — potpuno mi je svejedno; zlatno odelo neće ništa uzdići Vasina. Sve to može samo da sablazni: zar karijera ili počasti vrede onoliko koliko ja vredim?
   L iza mi je tvrdila čašću da je bukvalno sve tako rekao. Uostalom, o tome se ne može suditi tek tako; treba znati okolnosti u kojima je to rečeno.
   Malo-pomalo L iza je došla do zaključka da on i o knezu govori ljubazno možda samo zato što su mu svi ljudi jednaki, i što za njega „ne postoji razlika između ljudi“ — a ne iz simpatija prema njoj. Ali vremenom je on očevidno počeo da gubi tu svoju ravnodušnost, i govorio o knezu ne samo osuđujući ga nego i sa preziranjem i ironijom. To je ljutilo L izu, ali Vasin nije popuštao. Ipak, uza sve to, o njemu se uvek izražavao blago; čak i kad ga je osuđivao, i to je bilo bez srdžbe, samo je logički dokazivao sve ništavilo L izinog heroja; ali u toj logičnosti je baš ležala ironija. Najzad je gotovo otvoreno izložio pred njom celu „besmislenost“ njene ljubavi, celu tvrdoglavu nasilnost te ljubavi. „Vi ste s vašim osećajima u zabludi, a zablude, čim se uvide, moraju se bezuslovno ispraviti“.
   To je bilo rečeno baš toga dana; L iza je u srdžbi ustala s mesta, i htela da izađe; ali šta je učinio, i čime je završio sve to taj razumni čovek? S najplemenitijim izrazom lica, i čak sa osećajnošću, ponudio je L izi svoju ruku. L iza mu pravo u lice reče da je budala, i izađe.
   Jednoj ženi predložiti da napusti unesrećenog čoveka zato što je nje „nedostojan“, i, uz to, predložiti to ženi koja je ostala pod bremenom od toga nesrećnika — kako slabu pamet imaju ti ljudi! To je, no mom mišljenju, strašno teoretisanje, i potpuno nepoznavanje života, posledica beskrajnog samoljublja. Treba još svemu tome dodati: L iza je vrlo jasno primetila da se on čak ponosi svojim postupkom, iako verovatno zbog toga samo što je znao za njenu bremenitost. Sa suzama u očima od ljutine, otrčala je knezu, a knez — knez je prevazišao i Vasina. Čovek bi pretpostavio: posle njenog saopštenja mogao je znati da sad doista nema za što da bude ljubomoran; no on baš zbog toga polude. Uostalom, svi ljubomorni ljudi su takvi! Knez joj načini strašnu scenu, i tako je uvredi da se bila rešila da s njim odmah i zasvagda prekine.
   Ipak je kući došla mirna, ali nije mogla da se ne izjada mami. Te večeri su se ponova potpuno približile, kao što je bilo ranije: led je bio razbijen; obe su se, naravno, isplakale, po svom običaju, zagrljene, i L iza se očevidno umirila iako je bila vrlo tužna. Veče je provela kod Makara Ivanovića, doduše ne rekavši ni reči; ali nikako nije izlazila iz sobe, i slušala je šta on govori. Od onoga slučaja kad je pao s klupe, L iza je prema njemu postala vrlo, i nekako ropski ljubazna, mada je i dalje retko kad proslovila reč pred njim.
   Ali ovoga puta je Makar Ivanović nekako neočekivano i iznenadno okrenuo razgovor; moram da primetim da su Versilov i doktor toga jutra vrlo zabrinuto razgovarali o njegovom zdravlju. Isto tako moram da primetim da su se u kući već nekoliko dana spremali da proslave mamin rođendan, koji je padao tačno kroz pet dana, i da su mnogo i o tome razgovarali. Povodom toga dana Makar Ivanović odnekud udari u uspomene, i poče da priča o maminom detinjstvu i o vremenu kad još nije mogla „da stoji na nogama“. „Nije mi silazila s ruku — sećao se starac: — i učio sam je da ide; metnem je u kut na tri koraka daleko, i zovem je, a ona dotrči do mene nesigurnim koracima preko sobe, i ne boji se, nego se smeje, i baci se na mene i obisne mi o vrat. Zatim sam ti pričao priče, Sofija Andrejevna; najviše si volela da slušaš priče; po dva sata sedi mi na kolenima i sluša. Svi u sobi se čude: „Pogledajte kako voli Makara“. Odnesem te u šumu, nađem žbun s malinama, metnem te među mešine, a dotle ti od drveta deljem sviralu. Kad se dosta našetamo, odnesem te kući, a ti mi već spavaš na rukama. Jedanput si se uplašila od vuka, i dotrčala kod mene dršćući, međutim vuka nije ni bilo.
— Sećam se toga — reče mama.
—  Zar se sećaš?
   —  Sećam se još mnogo drugih stvari. Otkad sebe pamtim u životu, sećam se i da sam uvek imala vašu ljubav i milost — reče ona uzbuđenim glasom i najedanput porumene sva.
Makar Ivanović zastade za čas, pa produži:
   —  Oprostite mi, deco, ali ja odlazim. Došao je kraj mome životu. U starosti sam našao utehu za sve jade; hvala vam, dragi moji.
   —  Ma ostavite se toga, dragi Makare Ivanoviću, šta govorite! — reče najedared očevidno dirnut Versilov: — doktor mi baš maločas reče da vam je nesravnjeno lakše... Mama je uplašeno slušala.
   —  Šta on zna, taj tvoj Aleksandar Semjonović — nasmeja se Makar Ivanović — on je divan čovek, i to je sve. Zar vi, prijatelji, mislite da se ja plašim umreti? Danas sam, posle jutarnje molitve, imao u srcu osećanje da odavde više neću izaći živ; tako mi je rečeno. Pa i neka bude tako, neka je blagosloveno ime Gospodnje; samo bih još svih vas hteo da se nagledam. I velikomučenik Jov se utešio gledajući svoju novu decu; ali da li je zaboravio svoju pređašnju decu, i da li je mogao zaboraviti? To je nemoguće! Samo, s vremenom se tuga izmeša sa radošću, i pretvori se u bezbolan uzdah. Tako vam je to u svetu: svaka je duša izložena iskušenju, i ima da nađe utehu. H teo sam, deco, da vam kažem nekoliko reči, malo samo — produži on uz jedan divan tih osmejak koji nikad neću zaboraviti, i najednom se okrenu meni: — ti, dragi moj, čuvaj svetu crkvu, i ako pozove vreme, i umri za nju; čekaj, ne plaši se, ne mora to odmah — nasmeja se on. — sad možda o tome i ne misliš, docnije ćeš možda misliti. I još nešto: kad preduzmeš da učiniš neko dobro, učini Boga radi, a ne iz zlobe. Drži se čvrsto onoga što radiš, i ne podaji se malodušnosti; a radi postepeno, ne bacaj se, ne kidaj se; eto to je sve što tebi treba. I još ovo: da se naučiš da se moliš Bogu svakoga dana i neizostavno. To ti ja tek tako kažem, a ti, možda ćeš se setiti toga jednoga dana. Želeo bih i vama, gospodine Andreja Petroviću, ponešto da kažem, ali Bog će i bez mene naći vaše srce. Odavno već nisam s vama razgovarao, od onoga doba kad mi je ta strela prošla kroz srce. sad kad odlazim, hteo bih da vas samo podsetim... na ono što ste tada obećali...
Poslednje reči je gotovo šapćući izgovorio, sagnuvši se.
—  Makare Ivanoviću! — zbunjeno progovori Versilov i ustade sa stolice.
   —  Nemojte da se zbunjujete, hteo sam samo da vas podsetim... A u toj stvari zgrešio sam Bogu jedino Ja; jer, mada ste mi bili gospodar, ipak sam bio dužan da ne popustim pred tom slabošću. Zato i ti, Sofija, nemoj odveć da uznemiruješ svoju dušu, jer je ceo tvoj greh moj greh; a ti, mislim, teško da si tada što razumevala, a ni vi, Andreja Petroviću, zajedno s njom — reče on, sa osmejkom na usnama, koje su drhtale od nekakvog bola; — i mada sam te, ženo moja, tada mogao poučiti, čak i batinom, što sam i dužan bio da učinim ali, žao mi te je bilo kad si preda me pala u suzama ništa mi ne tajeći... i noge mi poljubila. Ne govorim ti ovo zato da bih te prekoreo, ljubljena moja, nego samo da bih podsetio Andreju Petrovića... vi se i sami, gospodine, sećate vašeg plemićskog obećanja... a bračni venac sve pokriva... Pred decom to govorim, gospodaru baćuška...
   Bio je izvanredno uzbuđen i gledao Versilova kao očekujući od njega potvrdnu reč. Ponavljam, sve je to došlo tako neočekivano, da sam sedeo ne mičući se. Versilov je takođe bio uzbuđen, ništa manje od njega: ne rekavši ni reči prišao je mami i uhvatio je čvrsto oko pasa; zatim je mama, takođe ćuteći, prišla Makaru Ivanoviću, i poklonila se pred njim duboko.
   Ukratko, scena je bila dirljiva; u sobi smo tada bili samo mi, svi naši; čak ni Tatjana Pavlovna nije bila međ nama. L iza se nekako ispravila na svome mestu i slušala ne govoreći ništa; zatim je iznenada ustala i čvrstim glasom rekla Makaru Ivanoviću:
   —  Makare Ivanoviću, blagoslovite i mene u mojoj velikoj muci. Sutra će se rešiti cela moja sudbina... pomolite se danas Bogu za mene.
Zatim je izašla iz sobe. Znam da je Makar Ivanović saznao sve o njoj, od mame.
   Te sam večeri prvi put video Versilova i mamu zajedno; dosada sam pored njega viđao samo njegovu robinju. ja još strašno mnogo stvari nisam znao i nisam primetio u tom čoveku koga sam već osudio; kad sam se vratio u svoju sobu, bio sam zbunjen. Potrebno je da kažem da su se baš u to doba povećale i umnožile moje sumnje protiv njega; nikad pre toga nije mi izgledao tajanstveniji i zagonetniji nego baš u to doba; ali o tome baš i priča cela ova istorija koju pišem. Sve u svoje vreme.
   —  Dakle — pomislih u sebi kad sam polazio da spavam — izlazi da je Makaru Ivanoviću dao svoju „plemićsku reč“ da će se venčati s mamom čim postane udovica. To mi je prećutao kad mi je ranije pričao o Makaru Ivanoviću.
   Idućega dana L iza nikako nije dolazila kući, a kad se vratila, već dosta dockan, otišla je pravo Makaru Ivanoviću. Nisam hteo da ulazim da im ne bih smetao, ali ubrzo zatim, kad sam video da su tamo već i mama i Versilov, uđem i ja. L iza je sedela pored starca i plakala u njegovom zagrljaju, a on ju je, s tužnim licem, ne govoreći ništa, milovao po glavi.
   Versilov mi je objasnio (ali docnije, kod mene) da je knez ostajao pri svome: želeo da se što pre venča s
   L izom, još pre sudske presude. L izi je bilo teško da se reši, mada gotovo više nije imala prava da se rešava.
I Makar Ivanović joj je „naredio“ da se venča. Naravno, sve bi se to svršilo samo po sebi, i ona bi se venčala nesumnjivo i bez naredbi i bez kolebanja; ali baš tada je bila tako uvređena od čoveka koga je volela, i tako unižena tom ljubavlju čak i u svojim sopstvenim očima da joj je bilo teško da se reši. Pored uvrede pojavila se još jedna stvar, koju nisam mogao ni slutiti.
   —  Jesi li čuo da je sva ona omladina na Petrogradskoj strani juče pohapšena? — najedared mi reče Versilov.
—  Kako? Dergačev? — zapitah ja.
—  Jeste; uhapšen je i Vasin.
Bio sam poražen, naročito kad sam čuo za Vasina.
   —  Zar je on u istinu umešan? Bože moj, šta će sad biti s njima? I sve to, kao naročito, u vreme kad je L iza tako optuživala Vasina!... Kako vi mislite, šta može sad da bude s njima? To je učinio Stebeljkov! Kunem vam se da je Stebeljkov!
   —  Ostavimo to — reče Versilov, pogledavši me čudno (onako kako se pogleda čovek koji ništa ne razume i ništa ne može da pogodi) ko će znati šta je sve međ njima, i ko može znati šta će biti sa njima! Nisam hteo o tome da govorim. Nego, rekoše mi da ti hoćeš sutra da izađeš. Da nećeš otići i kod kneza Sergija Petrovića?
   —  To je prvo što ću da učinim; mada mi je, priznajem, to vrlo teško. — A zašto? Da nemate što da mu poručite?
—  Ne, nemam ništa. Videću se s njim i sam. Žao mi je L ize... A šta bi joj mogao posavetovati Makar
Ivanović! Ni on sam ne poznaje ni ljude ni život. Evo šta sam hteo, dragi moj: (odavno me već nije zvao „dragi moj“) tamo, međ onima, ima i nekih mladih ljudi... među kojima i jedan tvoj bivši školski drug, neki L ambert... Čini mi se da su to sve veliki nevaljalci... To ti kažem samo da bih ti obratio pažnju... Uostalom, naravno, to je potpuno tvoja stvar, i ja znam dobro da nemam prava...
   —  Andreja Petroviću — uhvatih ga za ruku, ne misleći ništa i gotovo u oduševljenju, kao što mi se često dešava (bio je već mrak u sobi) — Andreja Petroviću, ćutao sam, i sami ste videli da sam ćutao sve do sada; a znate li zašto? Zato da bih pobegao od vaših tajni. Rešio sam se da ih nikad ne saznam. Bojim se, i plašim da će vaše tajne potpuno istrgnuti vas iz moga srca, a to ne želim! I kad je tako, zašto onda da i vi saznajete za moje tajne? Neka i vama bude ravnodušno: kuda god ja pošao! Zar nije tako?
   —  Imaš pravo; ali ni reči više, molim te! — reče on i izađe od mene. Na taj način smo se ipak malo objasnili. Ali je on pojačao moje uzbuđenje koje sam osećao pred sutrašnji moj korak u život, tako da sam se cele noći u spavanju neprekidno budio; ali mi je bilo dobro na duši.
III
 
   Idućega dana izašao sam iz kuće; mada je već bilo deset sati, trudio sam se vrlo da izađem krišom, ne pokazujući se nikome i ne pozdravivši se ni s kim, da, tako reći, promaknem.
   Ne znam zašto sam tako učinio; ali da me je i samo mama videla da izlazim, i da mi je samo reč rekla, odgovorio bih joj osorljivo. Kad sam se našao na ulici i udahnuo ulični hladan vazduh, zadrhtah od vrlo jakog osećanja, gotovo životinjskog, koje bih mogao nazvati i čulnim. Zašto sam išao, i kuda? To je bilo potpuno neodređeno za mene, iako u isto vreme čulno. Bilo mi je i strašno i prijatno, sve ujedno.
   —  Da li ću se danas uprljati? — pitao sam se hrabro, iako sam znao da će danas načinjani korak biti odlučan, i da se neće moći popraviti za ceo život. Ali neću da govorim u zagonetkama.
   Otišao sam pravo u zatvor, kod kneza. Već pre tri dana dobio sam od Tatjane Pavlovne pisamce za nadzornika, i ovaj me je primio vrlo ljubazno. Ne znam da li je on inače dobar čovek, i to je, uostalom, i sporedno; glavno je da mi je dopustio da se vidim s knezom, i to u svojoj sobi, koju nam je ljubazno ustupio. Soba je bila kao i svaka druga soba — obična soba u državnom stanu kakav imaju činovnici toga ranga — i zato mislim da nema potrebe da je opisujem. I tako sam s knezom ostao nasamo.
   On se pojavio u nekom poluvojničkom domaćem kostimu, ali sa vrlo čistom košuljom, elegantnom mašnom, izmijen i očešljan; ujedno i užasno izmršaveo i požuteo. Istu žutoću primetio sam mu i u očima. Jednom reči, toliko se promenio spolja da sam zastao u nedoumici.
—  Kako ste se promenili! — rekoh.
   —  Ne mari ništa! Sedite, dragi moj — reče mi i pokaza fotelju, a sam sede prema meni. — Da pređemo na glavnu stvar: vidite, dragi moj Aleksije Makaroviću...
—  Arkadije — popravih ga ja.
   —  Šta? Ah, da; ako, svejedno. Da, da!—seti se on najednom; — izvinite, dragi moj, da pređemo na glavnu stvar...
   Jednom reči, užasno se žurio da pređe na nešto. Bio je ceo nečim obuzet, od glave do pete, nekom vrlo važnom mišlju koju je želeo da formuliše i da mi izloži. Govorio je užasno mnogo i brzo, s naporom i mukom objašnjavajući i praveći pokrete rukama; ali u početku baš ništa nisam razumeo.
   —  Ukratko (već je deset puta pre toga upotrebio reč „ukratko“) — završi on — što sam vas, Arkadije Makaroviću, uznemirio i juče preko L ize toplo zamolio da dođete... možda vam je bilo i neprijatno, ali kako je u pitanju izvanredna i definitivna odluka, to mi...
—  Dopustite, kneže — prekidoh ga Ja; — vi ste me juče zvali? L iza mi ništa nije rekla.
—  Kako? — reče on vrlo iznenađen i gotovo uplašen.
—  Nije mi ništa rekla. Sinoć se vratila kući toliko rastrojena da nije uspela da sa mnom reč progovori.
Knez skoči sa stolice.
—  Govorite li istinu, Arkadije Makaroviću? U tom slučaju, to je, to je...
—  Šta je to tako strašno? Zbog čega se toliko uznemirujete? Prosto je zaboravila, ili što bilo drugo...
   On sede, ali se sav ukočio. Očevidno ga je ta vest: da mi L iza nije ništa rekla, prosto ubila. Zatim je opet počeo da govori, brzo, i da maše rukama, ali je opet bilo teško razumeti šta govori.
   —  Čekajte! — reče on najednom, ućuta i diže prst uvis; — čekajte malo: to su... to su... samo ako se ne varam... to su podvale... — promrmlja on s osmehom manijaka — znači da...
   —  To ne znači baš ništa! — prekidoh ga ja — i ne razumem što vas ta beznačajna stvar toliko muči... Ah, kneže, od tada, od one noći, sećate li se...
—  Od koje noći, i šta? — viknu on kapriciozno, vrlo ljut što sam ga prekinuo.
   —  Kod Zerščikova, gde smo se videli poslednji put, onda, pre nego što ste mi pisali ono pismo? I tada ste bili užasno uzbuđeni, samo tada i sada — velika je razlika, tako da se sada plašim za vas... Zar se ne sećate?
   —  Ah, da — reče on glasom otmenog čoveka, i kao prisetivši se najednom — ah, da! One večeri... Čuo sam... Pa, kako ste sad sa zdravljem, i kako ste posle svega onoga, Arkadije Makaroviću?... Ali ipak, da pređemo na glavnu stvar. Vidite, imam pred sobom u stvari tri cilja; tri su zadatka preda mnom, i ja...
   Opet je počeo brzo da govori o svojoj „glavnoj stvari“. Najzad mi je bilo jasno da pred sobom vidim čoveka kome bi odmah trebalo, ako ne pustiti krv, a ono bar metnuti na glavu oblog sa sirćetom. Ceo njegov ispreturani razgovor vrteo se, naravno, oko njegove parnice, oko toga kako će se ona svršiti; govorio je još i o tome da ga je posetio njegov komandant puka, i da ga je dugo od nečega odvraćao, ali ga on nije poslušao — o nekim beleškama koje je nedavno nekome predao — o državnom tužiocu; zatim o tome da će ga, posle lišenja svih prava, po svoj prilici poslati nekuda u severnu Rusiju; pa o mogućnosti da se naseli u Taškentu i da tamo ponovo dobije čin; o tome čemu će naučiti svoga sina, (budućega, koga će imati od L ize) i kako će ga uputiti u život „u pustinji, u Arhangelsku, u H ol-Mogorama“. — „H teo sam da čujem vaše mišljenje, Arkadije Makaroviću, verujte mi, toliko cenim osećaj... Kad biste znali, kad biste znali, Arkadije Makaroviću, dragi moj, brate moj, šta za mene znači L iza, šta je ona za mene bila ovde, sada, za sve ovo vreme! — uzviknu on najednom, uhvativši se obema rukama za glavu.
   —  Sergije Petroviću, zar odista hoćete da je upropastite i da je vodite sa sobom?... U H olmogore! — otkide mi se i protiv moje volje. L izina sudbina da bude vezana s ovim manijakom za ceo vek, postade mi najednom jasna, i prvi put mi se prikaza u svesti. On me pogleda, ponova ustade, načini jedan korak, vrati se i sede opet, a jednako pridržavajući glavu rukama.
—  Neprestano sanjam pauke! — reče zatim.
—  Vi ste užasno uzbuđeni; savetovao bih vam, kneže, da legnete i da odmah zovete doktora.
   —  Ne, dopusite, to docnije. Zvao sam vas uglavnom zbog toga da vam kažem sve što se tiče venčanja. Venčanje, znate, biće ovde u crkvi; već sam o svemu brinuo. Za sve je dobijen pristanak, i čak me nagovaraju... Odnosno L ize ona...
   —  Kneže, imajte milosti prema L izi, dragi moj! — rekoh mu ja — ne mučite je bar za sada vašom ljubomorom!
   —  Kako! — viknu on, gledajući me unezvereno razrogačenim očima, a lice razvukao u neki dug, besmisleno-ispitivački osmeh. Bilo je očevidno da ga je reč „ljubomora“ strašno porazila.
   —  Oprostite, kneže, bilo je nehotice. Znate, kneže, u poslednje vreme upoznao sam jednoga starca, moga formalnoga oca... Kada biste se vi s njim našli, vi biste postali mirniji... I L iza ga mnogo uvažava.
   —  Ah, jeste, L iza... ah, jeste, to je vaš otac? Ili... pardon, mon cher, tako nešto... Sećam se... pričala mi je... jedan starac... Verujem, verujem. I ja sam znao jednog starca... Mais passons, glavno je da je radi objašnjenja unutrašnje sadržine sadašnje situacije, potrebno...
Ustadoh da izađem. Nisam od bola mogao da ga gledam.
—  Ne razumem! — strogo i važno reče on kad vide da ustajem i da hoću da idem.
—  Ne mogu od bola da vas gledam! — rekoh mu.
   —  Arkadije Makaroviću, jednu reč, još jednu reč! — uhvati me on za rame sa potpuno drukčijim izrazom lica i drukčijih pokreta, i posadi me opet na fotelju. — Jeste li čuli za one, znate koje? — zapita me, nagnuvši se k meni.
—  Da, da, Dergačev. To je sigurno uradio Stebeljkov! — viknuh ja ne mogavši da se uzdržim.
—Jeste, Stebeljkov i... zar ne znate?
   On prekide i opet me pogleda istim razrogačenim pogledom, i s istim dugim, grčevitim, besmislenoispitivačkim osmehom, koji se sve više i više širio. L ice mu je postepeno jače bledelo. Najedanput pretrnuh: setih se sinoćnjeg Versilovljevog pogleda kad mi je saopštio da je Vasin uhapšen.
—  O, zar je moguće? — viknuh uplašeno.
   —  Vidite, Arkadije Makaroviću, zbog toga sam vas zvao da vam objasnim... hteo sam... — reče on brzo šapćući.
—  Dakle, vi ste prijavili Vasina!? — viknuh ja.
   —  Nisam; vidite li, bio je jedan rukopis. Vasin ga je poslednjega dana predao L izi da ga sačuva. A ona ga je ostavila meni da ga pročitam, a posle su se idućega dana posvadili...
—  Vi ste taj rukopis predali vlastima!
—  Arkadije Makaroviću, Arkadije Makaroviću!
   —  I tako ste vi — vikao sam, skočiv, i razvlačeći reči — bez ikakve druge pobude, bez ikakvoga drugoga cilja, jedino zbog toga što je nesrećni Vasin vaš suparnik, jedino iz ljubomore, predali rukopis koji je poveren L izi... predali kome? Kome? Državnom tužiocu?
   On nije uspeo da mi odgovori, a teško da bi što i odgovorio zato što je stajao preda mnom nepomično kao statua, neprestano sa onim istim bolesnim osmehom i nepokretnim pogledom; ali se utom otvoriše vrata i u sobu uđe L iza. Gotovo je pala u nesvest kad nas je videla zajedno.
   —  Ti ovde? A otkuda ti ovde? — zapita me ona uhvativši me za ruku, i s licem koje se ujedanput promenilo — zar ti„. znaš?
   Ali je već pročitala na mom licu da „ znam“. ja je naglo dohvatih i zagrlih čvrsto, čvrsto! I tek tada shvatih u celom obimu kakav se bezilazan, beskrajan jad bez nade sručio na sudbinu ove... dobrovoljne mučenice.
   —  Zar je moguće s njim sada govoriti? — otrgnu se ona malo posle od mene. — Zar je moguće prići mu? Zašto si došao? Gledaj ga samo, gledaj! I zar je moguće osuđivati ga?
   Beskrajan bol i saučešće bili su na njenom licu kad je, govoreći to, ukazivala na nesrećnoga kneza. On je sedeo u fotelji, i pokrio lice rukama. Imala je pravo: to je bio čovek u delirijumu, i neodgovoran. Još toga jutra su ga odveli u bolnicu, a uveče se znalo da ima zapaljenje mozga.
IV
 
   Od kneza, koga sam tada ostavio bio s L izom, otišao sam oko jednoga sata posle podne u moj pređašnji stan. Zaboravio sam da kažem da je dan bio vlažan i mutan, da je počela jugovina i topao vetar, koji je u stanju da rastroji nerve i jednoga slona. Gazda me je primio vrlo radosno, raspričao se i ustumarao, što ja strašno mrzim, naročito u takvim prilikama. Pozdravio sam ga suvo i otišao pravo u svoju sobu, ali on pođe za mnom, i mada nije smeo da me zapitkuje, ipak mu je radoznalost sijala iz očiju, i gledao je tako kao da ima čak neko pravo da bude radoznao. Morao sam biti s njim ljubazan, u sopstvenom interesu: premda mi je neophodno potrebno bilo da izvesne stvari saznam od njega (a znao sam da ću ih saznati), ipak mi je bilo i odvratno da počnem da se o njima raspitujem. Prvo sam ga pitao o zdravlju njegove žene, te pređosmo kod nje. Ona me je, istina, primila pažljivo, ali vrlo zvanično i štedeći reči; to me je malo umirilo. Ipak sam toga dana saznao vrlo čudne stvari.
   Naravno, L ambert je dolazio; a docnije je bio još dva puta i „razgledao ove sobe“, rekavši da će ih možda uzeti pod kiriju! Dolazila je nekoliko puta i Darja Onisimovna, ko zna zašto: „bila je vrlo radoznala“ — reče gazda za nju; ali mu ja ne učinih zadovoljstvo da zapitam: zašto je bila radoznala. Uopšte se nisam ni za šta raspitivao; govorio je samo on, gazda, a ja sam se pretvarao da nešto tražim u svom koferu (u kome gotovo ničega nije ni bilo). Najdosadnije je bilo to što je i on počeo da igra ulogu tajanstvenog čoveka, i, kad je primetio da se ustežem da ga ispitujem, počeo je da smatra za dužnost da što manje govori, i da bude čak zagonetan.
—  Dolazila je i gospođica — reče on, gledajući me čudno.
—  Koja gospođica?
   —  Ana Andrejevna; bila je dvaput; upoznala se s mojom ženom. Ona je zdravo prijatna, vrlo ljubazna dama. Takvo poznanstvo vrlo mnogo vredi, Arkadije Makaroviću... — Rekavši to, približio mi se za jedan korak: vrlo je želeo da nešto pojmim.
—  Zar dvaput? — začudih se ja.
—  Drugi put je došla zajedno s bratom. Sigurno s L ambertom, pomislih nehotice.
   —  Ne, ne; ne s gospodinom L ambertom — pogodio je odmah moju misao, kao da je svojim očima prozreo moju dušu — nego s njenim bratom, pravim, mladim gospodinom Versilovom. On je kamerjunker, čini mi se?
Bio sam vrlo zbunjen; posmatrao me je smešeći se vrlo ljubazno.
   —  Ah, znate li ko je još dolazio da vas traži! — ona mamzel, Francuskinja, mamzel Alfonsina de Verdenj. Ah, što lepo peva, i što divno deklamuje stihove! Išla je krišom u Carsko Selo, knezu Nikolaju Ivanoviću, da mu, veli, proda, retko, crno kučence, manje od pesnice...
   Zamolih ga da me ostavi da budem sam, izgovarajući se da me boli glava. On mi odmah učini po volji, čak i ne dovršivši rečenicu koju je počeo, i ne samo nimalo uvređen nego gotovo sa zadovoljstvom; tajanstveno je odmahnuo rukom, kao daJe hteo reći: „Razumem, razumem“; i mada to nije izgovorio, ipak je zato za svoje zadovoljstvo izašao iz sobe na prstima. Ima na svetu vrlo dosadnih ljudi.
   Sedeo sam sâm, razmišljajući oko sat i po; uostalom, nisam ni o čem razmišljao, nego sam samo bio zamišljen. Bio sam zbunjen, ali nisam nimalo bio iznenađen. Očekivao sam još nešto više, još veća čuda. „Možda su do sada neka čuda već i počinili“, mislio sam u sebi. Čvrsto sam i odavno bio uveren, još kod kuće, da je mašina navijena, i da ide punom parom. „Jedino još mene nemaju“, to pomislih opet, s nekim razdraženim i prijatnim samozadovoljstvom. Da me nestrpljivo čekaju, i da hoće da u mome stanu nešto izvedu — bilo je jasno kao dan. „Da neće svadbu staroga kneza? Oko njega i jeste čitava ta trka. Samo, gospodo, pitanje je da li ću to dopustiti Ja?“ — završih opet s ponositim zadovoljstvom.
   „Ako se uopšte upustim u to, odmah ću upasti u vihor, opet, kao slamka. Da li sam sad, ovoga trenutka, još slobodan, ili nisam više? Da li se još mogu večeras vratiti mami, i reći sebi, kao što sam mogao ovih prošlih dana: ’Potpuno sam svoj’“
   To je suština mojih pitanja, ili, bolje reći, otkucaja moga srca, za taj sat i po za koje vreme sam sedeo u uglu na krevetu, nalakćen na kolena, rukama podupirući glavu. Znao sam, još i tada sam znao: da su sva ova pitanja čista besmislica, i da me njima privlači jedino ona — ona i samo ona! Najzad sam to izgovorio otvoreno, i čak napisao crno na belo; a ni sada, kad ovo pišem, godinu dana posle toga, još ne znam kakvim imenom da nazovem svoje tadašnje osećanje!
Meni je nesumnjivo vrlo mnogo bilo žao L ize; srce mi je bilo puno najiskrenijeg bola zbog nje!
   Već sam taj jedan osećaj bola bio bi u stanju da čini mi se, umiri ili suzbije, makar privremeno, moju čulnost (opet pominjem ovu reč). Ali me je vukla beskrajna radoznalost, i neki strah, i još jedno osećanje — ne znam kakvo; ali znam, i znao sam još i tada da je bilo ružno; možda sam želeo da joj padnem pred noge, a možda sam hteo i da je metnem na sve muke, i da joj „što brže, što brže“ nešto dokažem. Nikakav bol i nikakvo sažaljenje prema L izi, nije više moglo od toga da me zadrži. A kako onda mogu ustati i poći kući... Makaru Ivanoviću?
   „A zar ne bi bilo moguće poći k njima samo zato da od njih sve saznam; i odmah otići od njih na svagda, prošavši nepovređen pored čuda i čudovišta?“
   Bilo je tri sata kada sam se trgao; čim sam video da sam gotovo odocnio, izađoh brzo, uzeh kola i poleteh Ani Andrejevnoj.

GLAVA PETA
I
 
   Ana Andrejevna je, čim su me kod nje prijavili, ostavila ručni rad i brzo mi izišla u susret, u prvu sobu, što se nikad ranije nije događalo. Pružila mi je obe ruke i porumenela. Ne rekavši ni reči odvela me je u svoju sobu, sela opet za rad, a meni dala mesto pored sebe; ali više nije produžila da šije, nego me je gledala sa toplim sažaljenjem ne govoreći ništa.
   —  Vi ste mi slali Darju Onisimovnu, — otpočeh ja otvoreno, malo u nezgodi zbog i odveć pokazanoga sažaljenja, mada mi je ono laskalo.
Ona uze da govori, ne vodeći računa o mome pitanju.
   —  Čula sam sve, znam sve. Ta užasna noć... O, koliko mora da ste patili! je li istina, je li zbilja istina da su vas našli smrznutog na ulici?
—  To vam je... L ambert... — promrmljah ja, porumenevši.
   —  Od njega sam ranije saznala; ali sam ipak čekala vas. Doleteo je bio ovamo kod mene sav uplašen! U vaš stan... tamo gde ste ležali bolesni, nisu hteli da ga puste k vama... i čudno su ga dočekali... Pravo da kažem, ne znam kako je tekla stvar, ali mi je on ispričao sve što se desilo one noći: rekao mi je da ste vi, čim ste došli k sebi, spominjali mene i... svoju odanost prema meni. Bila sam dirnuta do suza, Arkadije Makaroviću; odista, ne znam čime sam zaslužila tako tople simpatije s vaše strane, i još u onom stanju u kome ste se tada nalazili! Recite, g. L ambert je vaš drug iz detinjstva?
   —  Jeste... ali onom prilikom... priznajem, bio sam neoprezan, i možda sam mu rekao više nego što je trebalo.
   —  O, za onu mračnu, užasnu intrigu saznala bih ja i bez njega! Uvek, uvek sam predosećala da će vas dovesti dotle. Recite, je li istina da se Bjoring drznuo da na vas digne ruku?
   Predstavljala je stvar tako kao da su Bjoring i ona krivi što sam se našao smrznut pod kapijom. Ima i pravo, pomislih, i buknuh:
   —  Da je digao ruku na mene, ne bi ostao čitav, i ja ne bih sedeo ovde pored vas neosvećen — odgovorih joj vatreno.
Osećao sam da ona, iz nekoga razloga, želi da me razdraži, da me protiv nekoga (uostalom, poznato mi
je bilo protiv koga) naljuti; pa ipak sam upao u tu njenu klopku.
   —Kad kažete: da ste predviđali da će me dotle dovesti, to je samo jedna sumnja u mene od strane Katarine Nikolajevne... a sasvim je tačno da je ona svoja lepa osećanja prema meni odveć brzo promenila u sumnju...
   —Odveć brzo, u tome je stvar! —prihvati Ana Andrejevna sa malo preteranim oduševljenjem. O, kad biste znali kakve se sad tamo pletu intrige! Naravno, Arkadije Makaroviću, vama je teško da shvatite u kakvom sam ja sad nezgodnom položaju — reče ona, porumenevši i oborivši oči. Tada, onoga jutra kad smo se ovde poslednji put videli, učinila sam ja jedan korak koji ne može razumeti svako, ne može ga shvatiti kao što bi ga shvatio čovek vaše još nezaražene pameti, i vaše mile, neiskvarene, sveže duše. Budite uvereni, dragi prijatelju, da ću umeti da cenim vašu predanost prema meni, i da ću vam biti večito blagodarna. U otmenom društvu, naravno, baciće se na mene kamenom, i to već i čine. Ali kad bi i bili u pravu, sa svoga odvratnog gledišta, ko bi ipak mogao, ko bi od njih smeo i tada da me osudi?! Otac me je od detinjstva napustio; mi Versilovi — stara, otmena ruska familija, mi smo bez igde ičega; ja jedem tuđ hleb dobijen kao milostinju. Zar nije bilo prirodno da se okrenem — onom koji mi je još od detinjstva zamenio oca, čiju sam dobrotu osećala u toku tolikih godina? Moja osećanja prema njemu vidi samo
   Bog, i on će suditi, a ne dopuštam da me zbog koraka koji sam načinila, sudi otmeno društvo! I kad se, uza sve, pletu još i najprepredenije, najmračnije intrige, i kad rođena kći hoće da upropasti dobroćudnoga, velikodušnoga oca, zar je moguće dalje trpeti? Ne, spašću ga, makar izgubila i svoje dobro ime! Spremna sam da kod njega živim i prosto kao bolničarka, da budem njegov stražar, njegova dadilja, ali ne dam hladnom, odvratnom računu otmenoga društva da likuje!
   Govorila je s neobičnim oduševljenjem, koje je, vrlo moguće, u pola bilo i namešteno, ali ipak i iskreno, jer se videlo da se sva zagrejala za stvar. ja, ja sam osećao da laže (iako iskreno, jer se može i iskreno lagati) i da je ružno ono što sad čini; ali čudna se stvar čoveku događa sa ženama: ona prividna pristojnost, one otmene forme, ona nepristupačna društvena otmenost i ponosita nevinost — sve me je to zbunjivalo, te sam joj sve odobravao, to jest dokle sam bio kod nje; u svakom slučaju, nisam mogao da se rešim da joj protivrečim. O, muškarac je u nesumnjivom moralnom ropstvu žene; naročito kad je velikodušan! Žena je u stanju da velikodušnog čoveka uveri u sve što joj je volja. „Ona i L ambert — Bože!“ mislio sam u sebi, gledajući je u nedoumici. Uostalom, reći ću sve: ni do danas nisam u stanju da iskažem svoj sud o njoj; njena stvarna osećanja mogao je videti jedino Bog; a sem toga je čovek jedna tako složena mašina, da ga u izvesnim slučajevima nikako nije moguće razumeti, a naročito ako je taj čovek — žena.
—  Ana Andrejevna, šta vi u stvari od mene očekujete? — zapitah je ja dosta odlučno.
—  Kako? Šta znači vaše pitanje, Arkadije Makaroviću?
   —  Meni izgleda po svemu... i još po nekim drugim zaključcima... — uzeh ja da objašnjavam zbunjeno — da ste me zvali jer očekujete nešto od mene; dakle, šta je to?
Ona opet uze da govori, isto onako naglo i oduševljeno, ali ne odgovarajući na moje pitanje:
   —  Ah, ja ne mogu, ja sam odveć gorda da ulazim u objašnjenja i sporazume s nepoznatim licima kao što je g. L ambert. Čekala sam vas, a ne g. L amberta. Moja situacija je očajna, užasna, Arkadije Makaroviću! Moram da upotrebljavam lukavstva, pošto sam okružena špijunima te žene, i to ne mogu da podnesem. Unižavam se gotovo do intrige, te sam čekala vas kao svoga spasioca. Ne može me niko optuživati za to što željno gledam oko sebe da nađem bar jednoga prijatelja; i zbog toga i nije čudno što sam se obradovala prijatelju: čovek koji me je čak i one noći, gotovo smrznut, spominjao, izgovarao samo moje ime — nesumnjivo mi je odan prijatelj. Tako sam za sve vreme mislila, i zbog toga i polažem sve nade u vas.
   Govoreći to, nestrpljivo mi je gledala u oči. I eto, opet nisam imao hrabrosti da je razuverim, da joj otvoreno objasnim da ju je L ambert obmanuo; da ja njemu uopšte nisam tada govorio kako sam tobože njoj odan, i da uopšte nisam spominjao „samo njeno ime‘\ Na taj sam način ćutanjem potvrdio L ambertovu laž. Ona je, međutim, uveren sam, i sama odveć dobro znala da je L ambert stvar preuveličao, da ju je prosto slagao, u nameri da nađe zgodan izgovor da je poseti i da s njom stupi u vezu.
Dok mi je gledala u oči, kao uverena u istinitost mojih reči i moje odanosti, u stvari je znala da ja neću smeti da odreknem — s jedne strane iz delikatnosti, a s druge strane zbog svoje mladićke stidljivosti. Uostalom, da li imam pravo u ovom nagađanju, ili nemam, ne znam. Možda sam samo strašno pokvaren.
—  Mene će zaštititi moj brat — reče ona najzad vatreno, videći da neću da odgovorim.
—  Rekli su mi da ste s njim dolazili u moj stan — promrmljah zbunjeno.
   —  Ali nesrećni knez Nikola Ivanović nema gde da se spase od te intrige, ili, bolje reći, od svoje rođene kćeri, sem u vašem stanu, to jest u stanu svoga prijatelja; valjda tek ima prava da vas smatra za prijatelja!... I tada, ako samo hoćete da učinite što u njegovu korist, učinite — ako samo imate toliko velikodu šnosti i hrabrosti... najzad, ako uistinu išta možete učiniti. O, to nije radi mene, nego radi nesrećnoga starca koji vas je jedini iskreno voleo, koji vam je naklonjen srcem kao da ste mu sin, i koji i dan danji čezne za vama! Za sebe, ništa ne očekujem od vas — kad je čak i moj rođeni otac onako lukavo, onako pakosno postupio prema meni!
—  Meni se čini da Andreja Petrović... — počeh ja.
   —  Andreja Petrović — prekide me ona s tužnim osmehom — Andreja Petrović mi je na moje otvoreno pitanje, tada, odgovorio uz časnu reč: da nikad nije imao nikakvih namera u pogledu Katarine Nikolajevne, što sam ja potpuno i verovala, kad sam preduzela svoj korak; međutim, pokazalo se da se uznemirio čim je dobio vest o nekom g. Bjoringu.
   —  Nije tako! — rekoh ja — u jednom trenutku sam i ja poverovao u njegovu ljubav prema toj dami, ali to nije tačno... A kad bi i bilo tačno, sada, čini mi se, sad može biti potpuno miran... posle ostavke toga gospodina.
—  Koga gospodina?
—  Bjoringa.
   —  A ko vam je rekao za ostavku? Možda nikad ranije taj gospodin nije imao toliki uticaj — nasmeje se ona zlobno; još mi se učinilo da je mene pogledala podrugljivo.
   —  Tako mi je rekla Darja Onisimovna — promrmljah ja u zabuni koju nisam bio u stanju da sakrijem i koju je i ona vrlo dobro spazila.
   —  Darja Onisimovna je simpatična žena, i, naravno, ne mogu da joj zabranim da me voli, ali ona nema sredstava da sazna stvari koje je se ne tiču.
   Srce mi se zgrčilo; ako je imala nameru da zapali moju srdžbu, srdžba se u meni odista i pojavila, ali ne prema onoj dami, nego samo prema Ani Andrejevnoj. Ustadoh s mesta.
   —  Kao pošten čovek, moram vam unapred reći, Ana Andrejevna, da vaša očekivanja... u pogledu mene... mogu da se pokažu kao vrlo uzaludna.
   —  Ja očekujem da ćete biti na mojoj strani — pogleda me ona čvrsto — uz mene, koju su svi napustili... uz vašu sestru, ako hoćete, Arkadije Makaroviću!
Još trenutak, pa bi se i zaplakala.
   —  Onda bolje ne očekujte, zato što „možda“ ništa od svega neće biti — promucah ja s neiskazano mučnim osećanjem.
—  Kako da razumem ove vaše reči? — reče ona vrlo bojažljivo.
   —  Prosto tako da ću ja da odem od svih vas, i — basta! — uzviknuh najednom, gotovo u ljutini — a dokument ću da pocepam. Zbogom!
   Pa joj se poklonih i izađoh ćuteći, ali u isto vreme ne smejući da je pogledam. Nisam još bio sišao niza stepenice, kad me stiže Darja Onisimovna, a gde je bila dok sam razgovarao sa Anom Andrejevnom — ne znam. Nije mi rekla ni reči, nego mi je samo predala hartijicu i utekla natrag. Otvorih listić: na njemu je bila napisana čitko i jasno L ambertova adresa, spremljena očevidno još pre nekoliko dana. Setih se da sam Darji Onisimovnoj, kad je tada bila kod mene, rekao da ne znam gde sedi L ambert, ali sam joj to rekao u smislu da „ne znam, i da ne želim da znam“. L ambertovu adresu sam već dobio od L ize, koju sam naročito zamolio da je nađe u prijavnom odeljenju. Ispad Ane Andrejevne učinio mi se bezobrazan, čak ciničan: ne mareći za to što sam joj odrekao pomoć, ona me, ne verujući mi nimalo, otvoreno upućuje L ambertu. Bilo mi je potpuno jasno da joj je sve o dokumentu poznato — a od koga bi mogla saznati ako ne od L amberta, kome me je zbog toga i slala — da pregovaram.
   „Očevidno je da me svi bez izuzetka smatraju za žutokljunog mališana bez volje i karaktera, s kojim se može raditi što se hoće!“ — mislio sam, gnevan.

II
 
   Ipak sam otišao L ambertu. A i gde da idem, onako radoznao kakav sam u tom trenutku bio? L ambert je, kako se pokazalo, sedeo vrlo daleko, u Krivoj ulici, kod L etnje bašte, i to u istom stanu gde i ranije. Ali tada, kad sam ono pobegao od njega, toliko sam malo gledao na ulice i na rastojanja da sam se, kad mi je L iza pre četiri dana dala njegovu adresu, iznenadio, i gotovo nisam hteo verovati da on tamo stanuje. Pred vratima njegovoga stana, na trećem spratu, još dok sam se peo uz stepenice, spazio sam dva mladića, za koje sam pomislio da su zazvonili pre mene, i da čekaju da im se otvori. Dok sam se peo, obojica su me, okrenuvši leđa vratima, posmatrala pažljivo. „Ovde ima više stanova; sigurno idu kod drugih kirajdžija“, mislio sam natmuren, penjući se. Bilo bi mi vrlo neprijatno da kod L amberta zastanem još koga. Trudeći se da ih ne pogledam, pružih ruku da zazvonim.
—  Atande![60] — reče mi jedan.
   —  Molim vas, nemojte odmah da zvonite — progovori drugi mladić zvonkim i nežnim glasićem i malo otežući reči. — sad ćemo biti gotovi, pa ćemo zajedno zazvoniti; pristajete li tako?
   Ja zastadoh. Obojica su bili još mladi, moglo im je biti dvadeset, do dvadeset i dve godine; tu kod vrata bavili su se nečim čudnim, tako da sam ih posmatrao s iznenađenjem. Onaj što je rekao „atande“, bio je mladić vrlo visokoga rasta, mršav i ispijen, ali vrlo muskulozan, sa sasvim malom glavom prema rastu, i sa čudnim, nekako komično-ozbiljnim izrazom na rošavom, dosta inteligentnom i čak prijatnom licu. Oči su mu gledale preterano ukočeno, i pogled mu je imao neku sasvim nepotrebnu i izlišnu odlučnost. Bio je odeven vrlo rđavo: nosio je jedan stari vatom postavljen zimski kaput s izlizanom krznenom jakom, koji mu je prema rastu bio kratak — očevidno tuđ; rđave, gotovo seljačke čizme, i užasno izubijan i požuteo cilindar na glavi. Ceo je bio prljav: ruke, bez rukavica, bile su mu nečiste, a dugački nokti zagađeni. Njegov drug, naprotiv, bio je elegantno odeven, sudeći po njegovoj lakoj bundi od kuninog krzna, po elegantnom šeširu i novim svetlim rukavicama na tankim rukama; beše otprilike moga rasta, i njegovo sveže i mlado lice imalo je vrlo simpatičan izraz.
   Onaj dugački skinu s vrata mašnu, potpuno otrcanu i masnu, uvijenu već kao kakav gajtan, a lepi mladić izvadi iz cepa drugu, crnu kravaticu, maločas kupljenu, i stade da je vezuje oko vrata svome dugačkome drugu, koji je poslušno i sa užasno ozbiljnim licem istegao vrlo dugi vrat, i razgrnuo kaput oko ramena.
   —  Ne, ne može tako — reče ovaj što je vezivao mašnu; — sa tako prljavom košuljom, ne samo da neće biti nikakav efekt, nego ćeš izgledati još prljaviji. Jesam ti rekao da metneš čistu ogrlicu! Ne umem da ti vežem... umete li vi? — obrati se iznenada meni.
—  Šta? — zapitah ja.
   —  Evo, da mu vežete mašnu. Vidite, treba je nekako vezati da se ne vidi prljava košulja, inače propade ceo efekt. Naročito sam mu maločas kupio tu novu mašnu kod Filipa berberina, za rublju.
—  Za to si dao onu rublju? — promrmlja dugački.
   —  Jeste, onu rublju; sad nemam više ni kopejke Ne umete ni vi? U tom slučaju moraćemo da zamolimo Alfonsinu.
—  Kod L amberta ćete? — zapita me dugački oštro.
—  Kod L amberta — odgovorih i ja isto tako oštro i pogledah mu u oči.
—  Dolgorowku? — zapita on istim tonom i istim glasom.
—  Ne, nisam Korovkin — odgovorih takođe oštro, razumevši ga pogrešno.
   —  Dolgorowku?! — gotovo se razdra dugački, ponavljajući, i prilazeći mi gotovo s pretnjom. Njegov drug stade da se kikoće.
   —  On kaže Dolgorowku, a ne Korovkin — objasni mi on. — Znate, Francuzi u Journal-u des Débats, često izokreću ruska prezimena.
—  U Indérepdanse[61] — progunđa dugački.
   —  Pa svejedno, i u Indérepdanse Dolgorukoga, na primer, pišu Dolgorowku — čitao sam i sâm, a V-a uvek pišu comte Wallonieff.
—  Dobounu! — dreknu dugački.
   —  Jeste, ima i neki Dobounu; pročitao sam, pa smo se obojica smejali: neka ruska M-me Dobounu, u inostranstvu... ali zašto da ih sad sve ređamo? — obrati se on dugačkome.
—  Izvinite, vi ste g. Dolgoruki?
   —  Jeste, ja sam Dolgoruki; a otkuda znate? Onaj dugački šapnu nešto simpatičnome mladiću, ovaj se namršti i zlovoljno odmahnu rukom; a dugački se obrati meni:
—  Monsieur le prinse, vous n aves pas de rouble d argent pour nous, pas deux, mais un seul, voulezvous?
[62]
—  Ax, nakazo — viknu mali.
—  Nous vous rendons,[63] — završi dugački, govoreći francuski grubo i nespretno.
   —  On je, znate, cinik — nasmeja se mali — mislite da ne zna francuski? On govori francuski kao pravi Parižanin, a sad samo ismeva Ruse koji užasno vole da u društvu glasno govore između sebe francuski, a ne znaju...
—  Dans les wagons[64], — dodade svoje objašnjenje dugački.
   —  Pa dobro, po vagonima: uf, što si dosadan! Nije potrebno da objašnjavaš. To mu je zadovoljstvo: da izigrava glupaka!
Ja međutim izvadih rublju i pružih je dugačkome.
   —  Nous vous rendons — reče on i strpa rublju u džep; zatim se okrenu vratima, i sa potpuno mirnim i ozbiljnim licem stade da u njih udara vrhom svoje ogromne grube čizme; i sve to, kao što rekoh, bez ikakvoga razdraženja,..
—  Ah, opet ćeš da se potučeš s L ambertom! — primeti mali uznemireno. — Bolje da zazvonite vi!
Ja zazvonih, ali dugački ipak produži da udara čizmom.
—  Ah, sacré...[65] — ču se L ambertov glas iznutra, i on brzo otvori vrata.
—  Dites donc, voulez-vouz que je vous casse la tête, mon ami![66] — viknu on na dugačkoga.
   —  Mon ami, voilà Dolgorowku, l autre mon ami[67] — reče važno i ozbiljno dugački, ukočeno gledajući L amberta, koji je bio sav crven od ljutine. Ali čim je video mene, odmah se preobrazio.
—  To si ti, Arkadije! Najzad! Dakle, ozdravio si, ozdravio si najzad?
   Uhvati me za ruke i snažno ih prodrma; jednom reči, beše on tako iskreno oduševljen, da mi je bilo neobično prijatno, čak sam ga i poljubio.
—  Prvo sam došao kod tebe!
—  Alphonisne! — viknu L ambert. Alfonsina se odmah pojavi iza zaklona.
—  Le voilà![68]
   —  S est lui![69] — kliknu Alfonsina, pljesnu rukama, i raširi ih ponova, u nameri da me zagrli, ali me L ambert uze u zaštitu.
   —  No-no-no, Tout beau![70] — reče joj preteći, kao kučetu... Arkadije, danas smo se dogovorili nas nekoliko da ručamo u Tatarskom restoranu. sad te više ne puštam, i ti ćeš sa nama. Ručaćemo zajedno; ove ću brzo skinuti s vrata — i tada ćemo moći da se narazgovaramo. Ta uđi, uđi! sad ćemo, uostalom, odmah i da polazimo... postoj samo jedan časak...
   Uđoh u sobu i stadoh nasred nje, obzirući se oko sebe i pokušavajući da je poznam. L ambert se iza zaklona brzo preoblačio. Dugački i njegov prijatelj takođe pođoše za mnom, bez obzira na reči kojima ih je L ambert dočekao. Svi smo stajali.
—  M-lle Alphonsine, voulez-vous me baiser?[71] — progunđa dugački.
—  M-lle Alphonsine — približi joj se i mali, pokazujući joj mašnu, ali se ona na obojicu okomi ljutito.
   —  Ah, le petit vilain! — reče ona malome; — ne m approchez pas, ne me salissez pas! et vous, le grand dadais, je vous flanque à la porte Tous les deux, savez-vous sela.[72]
   Mali, bez obzira na to što se ona prezrivo i sa gađenja od njega otimala, kao da se zbilja boji da je ne uprlja (što nikako nisam mogao da razumem, zato što je mali bio toliko lep, i što se videlo da je tako lepo obučen kad je skinuo bundu) — mali ju je neprestano molio da njegovom drugu veže mašnu, a pre toga da mu metne jednu L ambertovu čistu ogrlicu. Ona se toliko naljutila na to, da je gotovo htela da ih bije; ali kad je čuo šta oni hoće, L ambert joj iza zaklona dovikne da ih ne zadržava, nego neka im učini što žele, „inače neće otići“, dodade on. Alfonsina odmah nađe jedan kraj, i veže dugačkome mašnu bez ikakvoga gađenja. A ovaj, isto kao i na stepenicama, izduži pred nju vrat dok je vezivala.
—  M-lle Alphonsine, avez-vous vendu votre bologne?[73] — zapita on.
—  Qu est se que ça, ma bologne?[74]
Mali joj objasni da „ma bologne“ znači njeno bolonjsko kuče.
—  Tiens, quel est se baragouin?[75]
   —  Je parle comme une dame russe sur les eaux minérales,[76] — odgovori le grand dadais, još jednako držeći izdužen vrat.
   —  Qu est se que ça qu une dame russe sur les eaux minérales et... où est donc votre jolie montre, que Lambert vous a donné[77] — obrati se ona malome.
—  Šta, opet je bez sata? — ču se ljutit glas L ambertov iza zaklona.
Potrošili smo ga! — gunđao je le grand dadais.
   —  Prodao sam ga za osam rubalja: bio je samo srebrn, pa pozlaćen, a vi ste kazali da je zlatan. Takav se i nov prodaje sad za šesnaest rubalja — odgovori mali L ambertu, braneći se zlovoljno.
   —  Tome moram da načinim kraj! — još ljuće produži L ambert. — Mladi prijatelju, ne kupujem ja vama odelo, i ne poklanjam vam lepe stvari da ih trošite na vašega dugačkoga prijatelja... Kakvu ste to mašnu kupili?
—  Dao sam za nju samo jednu rublju; ali ne od vaših. Nije imao mašne, a još mu treba kupiti i šešir.
—  Glupost! — sad se već istinski naljutio L ambert — dosta sam mu dao i za šešir, a on odmah poručio ostrige i šampanj. Sav bazdi kao gad; ne može čovek nigde da ga odvede. Kako da ga povedem na ručak?
   —  Na kolima — progunđa dadais — Nous avons un ruble d’argent que nous avons prêté chez notre novel ami.[78]
—  Arkadije, ne daj im ništa! — opet doviknu L ambert.
   —  Dopustite, L amberte; odmah tražim od vas deset rubalja! —rasrdi se mali toliko daje bio sav crven, i zbog toga je još lepši izgledao — i nemojte više nikada da govorite ovakve gluposti kao sada što ste govorili Dolgorukome. Tražim od vas deset rubalja, da odmah vratim jednu rublju Dolgorukom, a za ostale rublje ću kupiti Andrejevu šešir — osvedočićete se. L ambert izađe iza zaklona.
—  Evo vam tri žute banke, tri rublje, i ništa više nema do utornika, i nemojte... inače...
Le grand dadais mu istrže novac iz ruke.
   —  Dolgorowku, evo vam vaša rublja, nous vous rendons avec beaucoup de grâse.[79] Peća, hajdemo! — reče svom drugu, i zatim, digavši dve banknote uvis, i mašući njima, pogleda L amberta drsko u lice i povika iz svega glasa:
—  Ohé, Lambert! Où est Lambert, as-tu vu Lambert?[80]
   —  Prestanite! Prestanite! — vikaše i L ambert, u najvećem besu. Meni je bilo jasno da je sve ovo u vezi s nekim ranijim događajem, o kome ja nisam imao pojma, te sam ih posmatrao iznenađeno. Ali se dugački nimalo nije plašio L ambertovog gneva; naprotiv, još je jače zaurlao: Ohé, Lambert! itd. Ovako vičući, izašli su na stepenice; L ambert potrča za njima, ali se vratio.
   —  Uskoro ću ih skinuti s vrata! Više koštaju nego što vrede... H ajdemo, Arkadije! Odocnio sam. Tamo me već čeka jedan čovek koji mi je... takođe potreban... I to je životinja... Svi su životinje! Marva, marva! — viknu ponova i škrgutnu zubima; ali se najedanput priseti i umiri.
—  Milo mi je što si najzad došao. Alphonsine, ni koraka od kuće! H ajdemo.
   Na kapiji su ga čekala kola sa odličnim konjem kasačem. Sedosmo; L ambert se celim putem još neprestano ljutio na ove mlade ljude i nikako nije mogao da se umiri. Iznenađivalo me je što on njih uzima tako ozbiljno, a sem toga, što se oni prema L ambertu ponašaju tako nepokorno, dok on gotovo drhće od straha pred njima. Meni se sve činilo, prema mojim starim utiscima iz detinjstva, da ceo svet treba da se boji L amberta; i mislim da sam se i ja, bez obzira što sam od L amberta bio potpuno nezavisan, u tom trenutku, i još jednako od njega plašio.
   —  Kažem ti, to je sve užasna marva — produži L ambert. — Veruj mi: ovaj visoki, prljavi, namučio me je pre tri dana u jednom otmenom društvu. Stao preda me, derući se: „Ohé, Lambert!“ U otmenom društvu! Svi se smeju; znaju da je to zato da bih mu dao para —- možeš da zamisliš! I dao sam. O, nevaljalci! Veruj mi, bio je junker u puku, samo su ga isterali; a obrazovan je, odrastao u otmenoj kući, možeš da zamisliš! Ima ideja, mogao bi... E, do đavola! Snažan je kao H erkul. Upotrebljiv je, ali ne mnogo. A video si: ne pere ruke. Preporučio sam ga jednoj gospođi, jednoj otmenoj staroj dami; rekao sam joj da se kaje zbog svoga načina života, i da hoće da se ubije zbog griže savesti; a kad joj je otišao, seo, i počeo da zviždi!... A ovaj drugi, lepuškasti, to je sin jednog đenerala; porodica ga se stidi, izvukao sam ga ispod osude, spasao sam ga, a on eto kako mi vraća! Ovde je rđav svet! Sve ću da ih odbacim, do đavola!
—  Oni znaju moje ime: jesi li im ti govorio o meni?
   —  Učinio sam tu glupost. Znaš, kad čovek sedi za ručkom u društvu, omakne mu se... Tamo će doći još jedna strašna bitanga. To je baš strašna jedna bitanga, i užasno prepreden; ovde je ceo svet nitkov; ovde nema nijednog poštenog čoveka! Ali, svršićemo s njima... — onda... Šta voliš da jedeš? Uostalom, svejedno, tamo se odlično jede. ja ću platiti, nemoj ništa da se uznemiravaš. Vrlo dobro što si lepo obučen. Mogu da ti dam para. Dođi uvek kod mene. Zamisli, ovde sam ih pojio i tovio, svakoga dana su jeli riblje pastete; sat što je prodao, to je već drugi put. Ovaj mali, Trišatov, video si, Alfonsina ga se gadi, i ne da mu da joj se približi — u restoranu, pred oficirima, poručuje: „hoću šljuku“. Dao sam mu „šljuku“! Zapamtiće me.
   —  Sećaš li se, L amberte, kad smo u Moskvi išli u gostionicu, i kad si me u gostionici ubo viljuškom, i kako si tada imao pedeset rubalja?
   —  Sećam se, kako da se ne sećam! Do đavola! Daj da te poljubim... Treba da znaš da te niko ne voli, jedino te ja volim; jedino ja, pamti!... Ovaj što sad dolazi, ovaj rošavi, to je najprepredeniji nitkov; ništa mu ne odgovaraj ako počne s tobom da razgovara; a ako počne da te što ispituje, reci mu šta bilo, ili ćuti...
   Zbog svoga uzbuđenja, usput me L ambert nije stigao ni o čem da pita. Čak sam počeo da se nalazim uvređen što je toliko uveren u mene, i što čak i ne sumnja da mogu da mu ne verujem; izgledalo mi je da je još u glupom uverenju da može da mi naređuje, kao nekada pre. „Pored toga je i strašno neobrazovan“, mislio sam o njemu kad sam ulazio u restoran.

III
 
   U ovaj restoran, u Morskoj ulici, dolazio sam i ranije, u vreme moga gnusnoga pada i razvrata; i zbog toga utisak koji su na mene činile ove prostorije, ovi lakeji koji su me pogledali i u meni poznali staroga posetioca, najzad utisak koji je na mene činila ova zagonetna družina L ambertovih prijatelja u koju sam upao, i kojoj sam već kao nerazdvojno pripadao, i, što je glavno, neko tamno predosećanje da dobrovoljno srljam u neku gadost i da ću nesumnjivo završiti nekim ružnim postupkom — sve to me je probilo nekako kao nožem. U jednom trenutku umalo što ne utekoh; ali čim je taj trenutak prošao, ostao sam.
   Onaj „rošavi“, od koga se bojao L ambert, već nas je čekao. To je bio čovek s glupo-zvaničnim izrazom lica, tip koji mrzim gotovo još iz detinjstva; bilo mu je oko četrdeset pet godina, čovek srednjega rasta, prosede kose, s odvratno izbrijanim licem, i s malim pravilnim bakenbartima kao dvema kobasicama na svakom obrazu njegovog prostog i pakosnog lica. Naravno, bio je dosadan, ozbiljan, nerazgovoran, i, po običaju takvih sitnih ljudi, još i nadut. Pogledao me je vrlo radoznalo, ali nije rekao ni reči, a L ambert je bio toliko glup da nije smatrao za potrebno da nas upozna, iako smo seli za isti sto, te je, dakle, mogao smatrati me kao člana L ambertove ucenjivačke pratnje. S ovim mladićima (koji su stigli gotovo istovremeno sa nama) takođe nije progovorio ni reči, za celo vreme ručka, ali je ipak bilo jasno da ih je odlično poznavao. Razgovarao je o nečem samo s L ambertom, no i to šapatom, i sve je govorio gotovo jedino L ambert, dok je rošavi samo odgovarao u isprekidanim, srditim, ultimatnim rečenicama. Držao se napeto, bio je zajedljiv i podrugljiv, dok je L ambert, naprotiv, bio vrlo uzbuđen, i očevidno ga neprestano nagovarao, verovatno želeći: da ga uvuče u neki poduhvat. Pružih ruku da dohvatim flašu s crnim vinom, a rošavi iznenada uze flašu šerija i dodade mi je, iako mi dotle nije rekao ni reči:
   —  Probajte od ovoga — reče mi on, dodavši mi flašu. Tad se dosetih da mora biti da je i njemu poznato sve o meni, i moja istorija, i moje ime, i, možda, i ono što je od mene očekivao L ambert. Pomisao da me smatra za L ambertovog pomagača, opet me je razljutila, a na L ambertovom licu se pokaza velika i glupa uznemirenost čim je ovaj sa mnom samo reč progovorio. Rošavi je to primetio i nasmejao se. „Jasno je da L ambert zavisi od svih njih“, pomislih u sebi, mrzeći ga u tom času iz dubine duše. Na taj način, iako smo celoga ručka sedeli za istim stolom, ipak smo bili podeljeni na dve grupe: rošavi s L ambertom, bliže prozoru, jedan prema drugom, i ja pored prljavoga Andrejeva, a prema meni Trišatov. L ambert je žurio s jelom, svaki čas terajući poslugu da služi brže. Kad je donesen šampanjac, on mi pruži svoju čašu, i, prekinuvši svoj razgovor s rošavim, reče mi:
—  Da se kucnemo, u tvoje zdravlje!
   —  Dopuštate li i meni da se kucnem? — pruži mi preko stola svoju čašu lepi Trišatov. Sve do šampanjca je bio vrlo zamišljen i ćutljiv. Dadais uopšte nije ništa govorio; samo je ćutao i mnogo jeo.
—  Sa zadovoljstvom — odgovorih ja Trišatovu. Kucnusmo se i ispismo.
   —  A ja za vaše zdravlje neću da pijem — najedanput mi reče dadais — ne zato što želim vašu smrt, nego da vi ovde danas više ne pijete. — Govorio je mrko i značajno. — Vama su dovoljne i tri čaše. Vi, vidim, posmatrate moju neopranu pesnicu — produži on, i metnu ruku na sto — ne perem je, i tako neopranu izdajem je pod kiriju L ambertu da razbija tuđe glave u prilikama nezgodnima za L amberta. — Govoreći to, najednom tako jako udari pesnicom po stolu da su odskočili svi tanjiri i sve čaše. Sem nas u ovoj sobi bilo je gostiju za još četiri stola, sve oficiri i razna gospoda besprekornog izgleda; taj restoran je bio u modi. Svi odjednom prekidoše razgovore i pogledaše u naš ugao: da, verujem da smo već odavno izazvali izvesnu radoznalost. L ambert je najedanput sav pocrveneo.
   —  H a, opet počinje! Čini mi se, Nikola Semjonoviću, da sam vas naročito molio da se pristojno ponašate — reče L ambert ljutito šapćući Andrejevu. Ovaj ga samo pogleda dugim i sporim pogledom:
—  Neću da moj novi prijatelj Dolgorowku ovde danas pije mnogo vina.
   L ambert usplamte još jače. Rošavi je slušao ćuteći, ali sa očevidnim zadovoljstvom. Njemu se Andrejevljev ispad iz nekih razloga dopao. Jedino ja nisam razumevao: zašto ne treba da pijem vina.
   —  On to radi samo zato da mu dam para! Dobićete još sedam rubalja, razumete li, ali kad svršimo ručak — samo nas pustite da ručamo, nemojte da nas sramotite — reče mu L ambert kroz zube.
—  Aha! — gunđao je dadais pobedonosno.
Ovo je toliko oduševilo rošavoga da je pakosno zakikotao.
   —  Čuj, ti si vrlo... — uznemireno i gotovo sažaljivo uze da govori svome prijatelju Trišatov, očevidno u želji da ga skloni da više ne ispada. Andrejev ućuta, ali ne zadugo; to nije bilo u njegovom računu. Nedaleko od našega stola, na pet koraka, ručala su dva gospodina i živo razgovarala.
   Obojica su bili gospoda srednjih godina, i na izgled vrlo osetljive prirode. Jedan, visok i vrlo debeo, drugi takođe debeo, ali mali. Govorili su poljski o savremenim političkim događajima u Parizu. Dadais je već odavno na njih radoznalo pogledao i prisluškivao šta govore. Mali Poljak mu se, očevidno, svojom figurom učinio komičan, i odmah ga je omrznuo, kao što se često dešava kod ljudi koji pate od žuči ili jetre — bez ikakvoga razloga. Taj mali Poljak najedanput pomenu ime francuskog narodnog poslanika Madije de Monžo, ali po običaju koji imaju mnogi Poljaci, izgovorio je to ime prema poljskom izgovoru, to jest sa naglaskom na pretposlednjem slogu, te je ispalo ne Madije de-Monžo, nego Madije de-Monžo. Ovoliko je bilo dovoljno našem dadais. On se okrenu Poljacima, i važno se uspravivši izgovori razgovetno i glasno, kao da postavlja pitanje:
—  Madije de-Monžo?
Poljaci se okrenuše ljutito, i onaj veliki debeli Poljak viknu na njega ruski:
—  Šta želite?
   Dadais sačeka jedan trenutak i ponovi opet glasno, da je mogla čuti cela sala: — Madije de-Monžo? — ne dajući nikakvih drugih objašnjenja, baš kao što je meni, pred L ambertovim vratima, prilazeći mi, glupo ponavljao: Dolgorowku. Poljaci skočiše s mesta, L ambert skoči od stola, pritrča Andrejevu, pa ga opet ostavi, odleti Poljacima, i uze da im se ponizno izvinjava.
   —  To je lud svet, pane, to je lud svet! — ponavljao je prezrivo mali Poljak, sav pocrveneo, kao cvekla, od ljutine. — Uskoro neće više biti moguće da se dolazi ovamo! — U sali nasta komešanje, ču se i gunđanje, ali je najviše bilo smeha.
   —  H ajdete... molim vas... da izađemo! — mrmljao je sasvim zbunjeni L ambert, trudeći se da na koji god način izvede Andrejeva iz restorana. Ovaj pažljivo pogleda L amberta, i tek pošto je pogodio da će mu već sad dati novaca, pristade da za njim izađe. Verovatno je već više puta na slično drzak način isterivao pare od L amberta. I Trišatov htede da ode za njima, ali pogleda na mene i ostade.
—  Uh, kako je odvratno! — reče i pokri oči svojim finim rukama.
—Strašno odvratno!—prošapta sad i rošavi naljućeno.
   L ambert se međutim vratio gotovo sasvim bled, i, živo pokazujući rukama, uze nešto da šapuće rošavome. Ali ovaj je u tom naredio lakeju da posluži kafu, i slušao je L amberta s odvratnošću: bilo je jasno da želi što pre da ode. A u stvari je cela istorija bila prosta mladićka šala. Trišatov se diže s mesta i sa svojom šoljom kafe sede pored mene.
   —  Vrlo ga volim — stade da mi govori tako iskrenim tonom kao da je sa mnom često o tome razgovarao.
—  Ne možete zamisliti koliko je Andrejev nesrećan čovek. Potrošio je i propio miraz svoje sestre, a potrošio je i propio i sve drugo što su imali one godine kad je služio kao oficir; i vidim da se sad muči. A što se ne pere i ne umiva, to je iz očajanja. On ima užasno čudne misli: kaže, na primer, da su nevaljalac i pošten čovek jedno isto, i da među njima nema nikakve razlike; zato nije potrebno ništa raditi, ni dobro ni rđavo, ili je svejedno — a radio čovek dobro, a radio rđavo, i da je najbolje da čovek samo leži, da se ne presvlači po mesec dana, da pije, jede, spava — i ništa drugo... Ali, verujte — to je rekao tek tako. A, znate, ovo sada, čini mi se da je udesio zato što hoće da potpuno prekine sa L ambertom. Još mi je juče o tome govorio. Znate, on često, noću, ili kad dugo sedi sâm, počne da plače, i, znate, kad plače, plače nekako naročito kako niko ne plače; urliče, užasno urliče, pa je čoveku još više žao... Tako visok i jak čovek, pa najedanput: urliče! je l’ te da je bednik? H teo bih da ga spasem; a i sam sam pokvaren, propao mladić, toliko da ne biste verovali! Dolgoruki, da li ćete mi dopustiti da vas posetim?
—  O, dođite samo, ja vas čak volim.
   —  A zašto? Ali, hvala! Čujte, da popijemo još jednu čašu. Uostalom, šta mi je! Vi bolje da ne pijete. Andrejev vam je istinu rekao da je bolje da ne pijete — i namignu mi značajno — ali ja ću piti. Za mene to nema važnosti, i ja se, verujte, ne mogu ni od čega da uzdržim. Neka mi se rekne, na primer, da više ne treba da jedem u restoranima, sve ću dati samo da opet ručam u restoranu. O, mi želimo da budemo pošteni ljudi, uveravam vas, samo što neprestano odlažemo,
„A godine prolaze — najbolje godine!“
   On će se obesiti, toga se užasno bojim. Rešiće se, neće nikome reći. Takav je. Danas se ceo svet veša; ko zna, možda ima mnogo ovakvih ljudi kao što smo mi. ja, na primer, nikako ne mogu da živim bez suvišnih izdataka. Suvišni izdaci su mi mnogo važniji nego oni neophodni... Da li vi volite muziku? ja je užasno volim. Sviraću vam kad vam budem došao. Vrlo dobro sviram na klaviru; učio sam vrlo dugo. Ozbiljno sam učio. Kad bih komponovao operu, uzeo bih, znate, siže iz Fausta. Vrlo mi se dopada ta tema. Neprestano komponujem onu scenu u Sabornoj crkvi, ali samo tako, samo u glavi to smišljam. Unutrašnjost Saborne crkve u gotskom stilu, horovi, himne, ulazi Gretica, a horovi su, znate, srednjovekovni, da bi se iz njih čuo ceo petnaesti vek. Gretica je u očajanju, spočetka recitativ, tih, ali užasan, pun bola, a horovi grme mračno, strogo, nemilosrdno:
 
Dies irae, dies ilia
 
   Pa najedanput đavolov glas, đavolova arija. Đavo se ne vidi, samo mu se pesma čuje, zajedno s himnama, uporedo s himnama, gotovo se upleće s njima, a međutim je nešto sasvim drugo — tako bi nekako trebalo da se načini. Njegova arija je dugačka, besprekidna, za tenor, neizostavno za tenor. Počinje tiho, nežno: „Sećaš li se, Gretice, kako si se drukčije osećala kad si, još sasvim nevina, prilazila ovome oltaru... sa dečjim igrama i sa Bogom u srcu?“ Pa arija postaje sve silnija, sve strasnija, sve burnija; tonovi sve viši, u njima su suze, bol, neprekidan i bezizlazan, i najzad očajanje: „Nema ti oproštaja!“ Gretica hoće da se moli Bogu, ali iz grudi otimaju joj se samo krici — znate, kao kad se jecanje u grudima zgrči — a đavolova pesma nikako da prestane, sve dublje se zariva u dušu kao nož, sve jače, i onda se najedanput prekine, uzvikom: „Svršeno je, prokleta si!“ Gretica pada na kolena, krha pred sobom ruke — i, sad dolazi njena molitva, vrlo kratka, polurecitativ, sasvim naivna, bez obrade, nešto u najvećoj meri srednjovekovno, četiri stiha, samo četiri stiha — Stradela ima takav motiv — i posle poslednje note — ona pada u nesvest! Opšta zabuna. Dignu je, odnose — i tu se najedanput umeša gromovit hor. To bi trebalo da bude orkan glasova, oduševljena, pobedonosna, neodoljiva horska pesma, nešto kao naše „Dorinosima činmi“, tako da se sve trese do temelja, i sve prelazi u zanosan, trijumfalan sveopšti usklik: „Osana!“ kao krik cele vaseljene, a nju nose, nose, i tu pada zavesa! Ah, znate, kad bih samo mogao! Načinio bih dobro stvar — ali ja sad više ništa ne mogu, samo maštam. Neprestano maštam i maštam; ceo život mi se pretvorio u maštanje, čak i noću maštam. Ah, Dolgoruki, jeste li čitali Dikensovu „Starinarnicu“?
—  Čitao sam; a zašto pitate?
—  Sećate li se... Čekajte da popijem još jednu čašu — sećate li se tamo onoga mesta na kraju kad su onaj poludeli starac i ona trinaestogodišnja devojčica, njegova unuka, posle fantastičnog bekstva i lutanja, najzad našli sklonište negde na kraj Engleske blizu jedne srednjovekovne crkve u gotskom stilu, gde je devojčica dobila neku službu, da posetiocima pokazuje crkvu... I jedanput, pri zalasku sunca, ovo dete stoji na crkvenim vratima, cela obasjana poslednjim zracima, stoji i posmatra sunčev zalazak sa tihom meditacijom u svojoj detinjoj duši, zadivljenoj duši, kao pred nekom zagonetkom, jer i jedno i drugo su zagonetke — i sunce kao Božja misao, i crkva kao ljudska misao... zar nije tako? Ah, ne umem ja to da izrazim, ali, Bog voli te prve misli dečje... A tu pored nje, na stepenicama, onaj poludeli starac, njen ded, gleda je i ne skida očiju s nje... Znate, nema ničega naročitog u toj Dikensovoj slici, baš ničega, ali ipak je celoga veka nećete zaboraviti; i ostala je u sećanju i celoj Evropi! Zašto? Zato što je divna! Tu ima nevinosti! Ne znam šta je, ali je lepa. U gimnaziji sam neprestano čitao romane. Znate, sestra moja beše na selu, samo godinu dana starija od mene... O, sad je to već sve prodato, i više nema sela! Sedeli smo zajedno na terasi, pod našim starim lipama, čitali taj roman, sunce je i tada zalazilo, pa smo najedared prestali da čitamo i rekli jedno drugom da ćemo i mi biti tako isto dobri, da ćemo i mi biti divni — u to doba spremao sam se da idem na universitet, i... Ah, Dolgoruki, znate, svaki čovek ima svoje uspomene!...
   Odjednom spusti lepuškastu svoju glavicu na moje rame, te se zaplaka. Bilo mi gaje vrlo, vrlo žao. Istina, popio je dosta vina, ali je tako iskreno i tako bratski sa mnom razgovarao... sa takvim osećajem... U istom trenutku ču se sa ulice vika, i jaki udarci prstima na našem prozoru (prozori su izjedna, veliki, i na prvom donjem spratu, tako da se mogu dohvatiti rukom sa ulice). To je bio Andrejev, koga je maločas izveo L ambert.
—  Ohé Lambert Où est Lambert? As-tu vu Lambert? — razlegalo se njegovo divlje vikanje.
—  Ax, pa on je još tu! Zar nije otišao? — reče moj mali dižući se s mesta.
   —  Da platim! — viknu L ambert posluzi, škrgućući zubima. Ruke su mu baš drhtale od jeda kad je počeo da se obračunava; rošavi mu nije dopustio da plati za njega.
—  Zašto nećete? Zar vas nisam ja zvao? Zar niste primili poziv?
—  Ne, dopustite mi — izvadi rošavi svoj novčanik, i, pošto je izračunao svoj deo, plati zasebno.
—  Vi me vređate, Semjone Sidoroviću!
   —  Tako ja želim! — odseče Semjon Sidorović, i uzev šešir i ne rekavši nikome zbogom, izađe sam iz sale. L ambert baci posluzi novac i hitno otrča za njim, u svojoj zabuni zaboravivši čak i na mene. Trišatov i ja izišli smo posle svih njih. Andrejev je stajao pred vratima kao kakav stub, i čekao Trišatova.
—  Nitkove! — nije mogao da se uzdrži L ambert da mu ne podvikne.
   —  No-no! — riknu na njega Andrejev i jednim zamahom ruke zbaci mu s glave okrugli šešir, koji se otkotrljao po trotoaru. L ambert ponizno potrča da ga dohvati.
   —  Vingt cinq roubles![81] — pokaza Andrejev Trišatovu bank-notu koju je još malopre izmamio od L amberta.
   —  Dosta — dobaci mu Trišatov. — Što galamiš neprestano... I zašto si mu iščupao tih dvadeset pet rubalja? Bio je dužan samo sedam.
   —  Zašto sam iščupao? Obećao je da ćemo ručati u zasebnoj sobi, i sa olimpijskim ženama, a mesto žena doveo nam je ovog rošavoga, i, pored toga, niJe mi dao da Jedem do KpaJa, i smrzavao sam se na mrazu sigurno za osamnaest rubalja. Sa onih sedam rubalja kod njega — eto ti tačno dvadeset pet rubalja.
—  Obojica da idete do đavola! — vikao je L ambert, — najuriću vas obojicu, i naučiću vas pameti...
   —  L amberte, oteraću ja vas! I ja ću vas naučiti pameti! — odgovori mu Andrejev. — Adieu, mon prinse, ne pijte više vina! Peća, marš! Ohé Lambert Où est Lambert? As-tu vu Lambert? — Dakle mogu da dođem kod vas? — prošapta mi brzo Trišatov, hitajući za svojim prijateljem.
Ostadoh sam s L ambertom.
—  H ajde... hajdemo! — reče on s mukom dišući i kao ošamućen.
—  Kuda da idem? Neću ja nikuda da idem s tobom! — odgovorih mu ja odmah drsko.
   —  Kako nećeš da ideš? — trže se on uplašeno, i odmah dođe k sebi. — Pa ja sam baš to i čekao: da ostanemo sami!
—  A kuda da idemo? — Priznajem da mi se malo vrtelo u glavi od one tri čaše vina i dve čašice šerija.
—  Ovamo, evo ovamo, vidiš?
—  Pa tu, vidiš, piše da ima svežih ostriga. Tu strašno zaudara...
   —  To ti se samo čini tako, posle ručka; to ti je Miljutinova delikatesna radnja; nećemo jesti ostrige, nego ću ti dati šampanjca...
—  Neću! Ti hoćeš da me napiješ.
—  To su ti oni rekli; rugali su ti se. Veruješ nitkovima!
—  Ne, Trišatov nije nitkov. Umem ja i sam da se držim oprezno, jesi razumeo!
—  Gle, imaš karaktera?
   —  Jeste, imam karaktera, više nego što ti imaš, jer ti si u šakama svakoga koga sretneš. Osramotio si nas, onim Poljacima si se izvinjavao kao kakav lakej. Mora da su te već često tukli po restoranima?
   —  Nas dvojica imamo da razgovaramo, magarhče! — viknu mi on s nekim prezrivim nestrpljenjem koje kao da mi je govorilo: „Šta se praviš, kao da si bolji?“ — Izgleda da se bojiš, šta li? Jesmo li prijatelji, ili nismo?
—Ja nisam tvoj prijatelj, jer si ti kesaroš.
   Idem s tobom jedino zato da ti pokažem da te se ne bojim. Uf, kako ružno zaudara, zaudara na sir! Kako je prljavo!

GLAVA ŠESTA
I
 
   Još jedanput molim da se ne gubi iz vida da mi se već malo vrtelo u glavi; da toga nije bilo, drukčije bih govorio i postupao. U zadnjoj sobi ovoga dućana služili su ostrige, i mi sedosmo za jedan stočić zastrt jeftinim, prljavim čaršavom. L ambert poruči šampanj; čaša hladnoga žutoga vina nađe se preda mnom i sablažnjivo gledaše u mene; ali ja sam bio ljut.
   —  Vidiš, L amberte, najviše me vređa to što misliš da i sad možeš da mi zapovedaš kao ono kod Tušara — sada, kad ti sam robuješ ovde svakome.
—  Magarhče! Da se kucnemo!
—  Čak se i ne pretvaraš preda mnom; mada kriješ da hoćeš da me napiješ.
—  Ne trtljaj, pijan si. Treba još da piješ, pa ćeš biti veseliji. Uzimaj čašu, uzmi!
—  Zašto da je uzmem? Izaći ću odavde, i svršeno.
I zbilja i ustadoh. On se užasno naljutio:
   —  To te je Trišatov podbunio protiv mene: video sam kad ste šaptali. Ti si magarhac. Čak se i Alfonsina gnuša kad joj on priđe blizu... On je gnusan. Reći ću ti kakav je on.
—To si već jedanput kazao. Samo se pozivaš na Alfonsinu ; užasno si ograničen.
   —  Ograničen? — Nije razumeo šta mislim. sad su prešli rošavome. Eto to je! Zato sam ih najurio. Nemaju časti. Onaj rošavi je zlikovac, pokvariće ih. Zahtevao sam od njih da se ponašaju otmeno.
Sedoh opet, i kao mahinalno uzeh čašu i otpih jedan gutljaj.
   —  Imam nesravnjeno veće obrazovanje nego ti — rekoh mu. Ali on je bio blažen što sam seo, i odmah mi još nali vina.
   —  Izgleda da ih se bojiš? — nastavih ja da ga dražim (a po svoj prilici sam tada bio veći gad od njega). — Andrejev ti je zbacio šešir s glave, a ti si mu za to dao dvadeset pet rubalja.
—  Dao sam dvadeset pet rubalja, ali će mi on platiti za to. Bune se, no ja ću ih savladati...
   —  Onaj rošavi ti ne dâ da spavaš... I čini mi se, znaš, da sam ti sad još jedini ja ostao. Sve svoje nade polažeš još jedino u mene — a?
   —  Jeste, Arkaša, tako je: ti si mi jedini još ostao veran prijatelj; to si dobro kazao! — reče i udari me po ramenu.
   Šta sam mogao da radim s ovako ograničenim čovekom; bio je potpuno umno nerazvijen, i moje podsmevanje je shvatio kao pohvalu.
   —  Arkadije, da si mi dobar drug, mogao bi da mi pomogneš u jednoj mojoj neprilici — produži on, posmatrajući me lukavo.
—  Čime bih mogao da ti pomognem?
   —  I sâm znaš čime. Bez mene ćeš sigurno uraditi stvar glupački, jer si magarhac, a ja bih ti dao trideset hiljada rubalja, podelili bismo dobit napola — sam znaš šta i kako. Pogledaj se samo ko si: nemaš ništa, ni imena, ni porodice, a ovde ti se najedanput pruža velik zalogaj; s tolikim novcem možeš početi znaš kakvu karijeru!
   Prosto me je iznenadio takav njegov način. Pretpostavljao sam da će početi lukavo, izdaleka, a on otvoreno, pravo u rebra, razgovara sa mnom kao s detetom. Rešio sam se da ga slušam iz „širine duše“ i... iz užasne radoznalosti.
   —  Slušaj, L amberte: ti to ne možeš da pojmiš, ali te ja slušam zato što sam široke duše — rekoh mu odlučno, i opet srknuh iz čaše. L ambert opet nali.
   —  Evo šta je, Arkadije: da se kakav Bjoring drznuo da mene izgrdi i izudara u prisustvu dame koju obožavam, ne znam šta bih s njim uradio! A ti si otrpeo! Gnušam te se! Ti si obična kukavica!
   —  Kako smeš da kažeš da me je Bjoring udario! — viknuh ja i pocrveneh — Pre sam ja njega udario, a ne ti njega.
—  Ne, on je tebe udario, a ne ti njega.
—  L ažeš! još sam mu ja na nogu zgazio.
   —  Ali on te je odgurnuo rukom i naredio slugama da te izbace... a ona je sedela i gledala iz kola, i smejala ti se... ona zna da nemaš oca, i da može svak da te vređa.
   —  Ne znam, L amberte, ali ovo je sad detinjast razgovor koga se ja stidim. Govoriš samo zato da me razdražiš, i to tako grubo i otvoreno kao da mi je šesnaest godina. Dogovorio si se s Anom Andrejevnom! — vikao sam dršćući od jeda, a jednako srčući vino.
   —  Ana Andrejevna — prepredena je intrigantkinja! Nasadiće i tebe i mene, i ceo svet! Čekao sam te zato što ti bolje možeš svršiti stvari s onom.
—  S kojom?
—  Sa M-še Ahmakovom. Sve ja znam. Sam si mi ti rekao da se ona boji pisma koje je kod tebe...
—  Kakvog pisma... lažeš... Jesi li je video? — mucao sam ja zbunjeno.
—  Video sam je. Vrlo je lepa — très belle; imaš ukusa.
   —  Znam da si je video; samo nisi imao hrabrosti da s njom razgovaraš; i ja i hoću da o njoj ne smeš govoriti.
   —  Još si derište, i ona te ismeva — da znaš! Kod nas u Moskvi bila je jedna isto takva poštena ženska: uh, što je bila digla nos! A kad smo joj zapretili da ćemo sve ispričati, sva je zadrhtala, i odmah postala poslušna; i tako smo dobili i jedno i drugo: i pare i ono — znaš već šta? Ona sad opet izigrava visoku nepristupačnu damu u otmenom društvu — fu, da samo znaš kako visoko leti, i kakva kola ima — a da si samo video u kakvom se ćumezu sve to odigralo! Ti još ne poznaješ život! Kad bi znao kakvih se ćumeza one ne plaše...
—  To sam mislio — promrmljah nehotice.
   —  Skroz su pokvarene! još ti ne znaš na šta su sve sposobne! Alfonsina je bila u jednoj takvoj kući, i prosto joj je postalo gnusno.
—  To sam mislio — potvrdih opet.
—  I tebe tuku, a tebi je još žao...
   —  L amberte, ti si nitkov, hulja! — viknuh ja, i najedanput mi nešto bi jasno, i sav zadrhtah. — Sve sam to video u snu, tu ste stajali, ti i Ana Andrejevna... O, huljo! Zar si mislio da sam ja takav podlac! Zbog toga sam i video to u snu što sam znao da ćeš mi to reći. I najzad, sve to ne može biti tako prosta stvar, inače mi ne bi o svemu tome tako otvoreno govorio.
   —  Što se ljutiš toliko? De-de-de! — uze L ambert da se smeje likujući. — Arkadije, brate, sad tek sve znam što mi je potrebno. Zato sam te i čekao. Slušaj: ti dakle nju voliš, i hoćeš da se osvetiš Bjoringu — eto to mi je bilo potrebno da znam. Celo vreme sam to naslućivao čekajući te. Ceci posé, sela change la question.[82] Utoliko bolje, zato što i ona tebe voli. Zato se ženi njom, nemoj da oklevaš, to je najbolje. Šta drugo i možeš činiti; pogodio si ono što treba. A zatim, Arkadije, da znaš da u meni imaš prijatelja, koji će život dati za tebe. Taj prijatelj će ti pomoći da se oženiš: zemlju ću prevrnuti, dragi Arkaša! A ti ćeš posle za trud dati svom starom drugaru trideset hiljada, a? A ja ću ti pomoći, u to ne sumnjaj. U svima takvim poslovima znam za sve finese; a tebi će isplatiti ceo miraz, bićeš bogataš i imaćeš karijeru!
   Iako mi se okretala glava, ipak sam u najvećem čuđenju gledao L amberta. Bio je ozbiljan; ali nije to važno što je bio ozbiljan, nego što je i on sam, to sam video jasno, potpuno verovao u mogućnost da me oženi, i čak se zanosio tom idejom. Razume se, video sam i to da želi da me uhvati u zamku kao derište; (to sam sigurno tada video) ali misao o braku s njom toliko me je prostrujala celoga, da sam, čudeći se L ambertu kako može da poveruje u takvu fantaziju, u isti mah sam zaneseno u nju verovao, premda, ipak, ni trenutka nisam gubio svest: da se to, naravno, nikad ne može ostvariti. Ne znam kako je to moglo sve zajedno da se složi.
—  A da li je to moguće? — zapitah ga ja.
—  Zašto da nije? Pokazaćeš joj dokument, ona će se uplašiti, i poći će za tebe, da ne bi izgubila pare.
   Rešio sam se da ne prekidam L amberta u njegovim podlim predlozima, zato što ih je toliko prostodušno izlagao preda mnom, da nije ni slutio da najedared mogu da se pobunim protiv toga; ali sam ipak promrmljao: da ne bih hteo da se ženim silom.
—  Nipošto neću silom; kako možeš da budeš takav podlac, da pretpostaviš da mogu učiniti takvo što!
   —  H aj-haj! Ona će sama prvi korak učiniti! nećeš je ti zaplašiti! Ona će sama da se poplaši, pa će poći za tebe! A hteće da pođe za tebe još i zbog toga što te voli — dočeka se na noge L ambert.
—  L ažeš. Ti mi se podsmevaš. Otkuda znaš da me voli?
   —  Bezuslovno. Znam. I Ana Andrejevna tako misli. To ozbiljno kažem, i istina je da to misli i Ana Andrejevna. Zatim, reći ću ti još nešto, kad budeš došao kod mene, pa ćeš videti da te voli. Alfonsina je bila u Carskom Selu; i ona je čula tamo...
—  Šta je mogla da čuje?
   —  H ajdemo kod mene: ispričaće ti ona sama, biće ti milo da čuješ. I zar si ti gori od drugih? L ep si, vaspitan...
   —  Jeste, vaspitan sam — prošaptah ja, jedva dišući. Srce mi je jako kucalo, i, naravno, ne jedino od vina.
—  L ep si, lepo se nosiš.
—  Jeste, lepo se nosim.
—  I dobar si čovek.
—  Jeste, dobar sam čovek.
   —  Zašto, dakle, da ne pristane? Ni Bjoring je ne bi uzeo bez novaca; a ti je možeš lišiti novaca — toga se ona i plaši, oženićeš se dakle njome, i time ćeš se i osvetiti Bjoringu. I sam si mi, te noći kad si se smrzao, pričao da je zaljubljena u tebe.
—  Ja ti to pričao? Sigurno ti nisam tako rekao.
—  Jesi, baš tako.
—  To je bilo u bunilu. Mora biti da sam ti tada rekao i za dokument?
—  Jeste, rekao si mi da imaš jedno pismo; a ja sam pomislio: kad ima pismo, što da se ne koristi?
   —  Sve su to fantazije, L amberte; nisam toliko glup da u to poverujem — odgovorih mu ja. — Prvo, postoji velika razlika u godinama; a drugo, ja nisam ni iz kakve porodice.
   —  Ipak će poći za tebe; ne može da ne pođe kad je u pitanju toliki novac — udesiću ja to. A uz to, ona te voli. Ti znaš, stari knez je vrlo raspoložen prema tebi; znaš kakve veze možeš da načiniš pomoću njega; a što se tiče toga da nisi iz porodice, to se danas ne gleda: kad se dokopaš para, ići će sve glatko, a kroz deset godina postaćeš toliki milioner da će cela Rusija da trešti, pa šta ti je onda potrebno ime? U Austriji, ako hoćeš, možeš kupiti baronstvo. A kad se budeš oženio, da dobro držiš uzde. Njih treba dobro pritegnuti! Žena kad voli čoveka, voli da je on drži čvrsto pod pesnicom. Žena kod čoveka voli karakter. I čim je budeš uplašio pismom, već si joj pokazao karakter. „A, reći će, iako je mlad, ipak ima jak karakter.“
   Sedeo sam kao ošamućen. Ni s kim drugim nikad ne bih upao u tako glup razgovor. Ali ovde me je gonila neka slatka želja. Uz to, L ambert je bio toliko glup i nevaljao, da nisam mogao da ga se stidim.
   —  Slušaj, L amberte — rekoh mu — reci šta hoćeš, ali tu ima mnogo gluposti; zbog toga sam s tobom razgovarao što smo drugovi, pa nema šta da se stidimo; no s drugim se nipošto ne bih ponizio da o tome govorim. Uopšte, na osnovu čega, na osnovu čega možeš da tvrdiš da me ona voli? Ono je tačno što si maločas rekao za novac; ali, vidiš, L amberte, ti još ne poznaješ otmeno društvo; kod njih sve biva na patrijarhalnim, porodičnim tako reći vezama, tako da zasada, dok ona još ne zna moje sposobnosti, i do čega mogu u životu doterati — ipak će je biti stid. No neću da krijem od tebe, L amberte, da odista ima jedna stvar koja pruža izvesne nade. Evo: ona bi za mene mogla poći iz blagodarnosti, zato što bih je ja tada spasao mržnje jednoga čoveka. A ona ga se boji, ona se boji toga čoveka!
—  Ah, ti misliš tvoga oca? je li, on je tako voli? — zapita L ambert neobično radoznalo.
   —  O, ne! — odgovorih Ja; — kako si strašan, L amberte, i glup u isto vreme! Ta zar bih ja, kad bi je on voleo, mogao hteti da se njome ženim? Mi smo ipak sin i otac! To bi bilo sramota! On voli mamu, samo mamu, video sam kad ju je zagrlio. Ali, ranije i ja sam mislio da on voli Katarinu Nikolajevnu; a sad sam saznao tačno da ju je možda nekad voleo, a sad je odavno već mrzi... i hoće da se sveti, i ona ga se boji. Zato ga se boji, da ti kažem, L amberte, što je on užasno strašan kad hoće da se osveti. Prosto poludi. Kad se zbog nje naljuti, gotov je na sve. To je neprijateljstvo kao ona što su postojala u doba uzvišenih principa. Danas niko više ne mari za opšte principe; u današnje doba nema opštih principa, postoje samo pojedinačni slučajevi. Ah, L amberte, ti ništa ne razumeš: glup si kao noć; govorim ti o principima, a ti sigurno ništa ne razumeš. Užasno si neobrazovan. Sećaš li se kako si me tukao? sad sam jači od tebe — znaš li?
   —  Arkaška, hajdemo mojoj kući! Provešćemo veče zajedno, popićemo još jednu flašu, a Alfonsina će nam pevati uz gitaru.
   —  Ne, neću da idem. Čuj, L amberte, ja imam svoju „ideju“. Ako se ovo ne ostvari, i ne oženim se, živeću samo za svoju ideju; a ti nemaš ideje.
—  L epo, lepo, pričaćeš mi, hajdemo.
   —  Neću da idem! — rekoh mu i ustadoh — neću da idem, i neću ići. Doći ću kod tebe drugi put, ali ti si nevaljalac. Daću ti tvojih trideset hiljada, dobro, ali sam od tebe čistiji i viši... Vidim ja da hoćeš da me obmaneš. A zabranjujem ti da o njoj i misliš; ona je viša od svih, a tvoji planovi su tako veliko nevaljalstvo da me prosto iznenađuješ, L amberte. H oću da se ženim — to je druga stvar, ali mi nije potreban novac, jer prezirem novac. Ne bih ga uzeo ni kad bi me ona na kolenima molila da ga primim... A da se ženim, da se ženim, to je druga stvar. I, ono jedno si dobro rekao: da ih treba držati pod pesnicom. Voleti, strasno voleti, sa velikodušnošću jednog muškarca, koju nikad ne mogu imati žene, ali biti i despot — to je tačno. Zato, znaš, L amberte, što žena voli despotizam. Ti, L amberte, poznaješ žene. Ali si neverovatno glup u svemu ostalom. I, znaš, nisi baš sasvim tako odvratan kao što izgledaš, ti si samo prost. Volim te. Ah, L amberte, što si takav lupež? Tako bismo veselo živeli. Znaš, Trišatov je simpatičan.
   Ove poslednje rečenice izgovorio sam bez veze kad smo već izišli na ulicu. A sve ovo pominjem do sitnica, da bi čitalac video kako sam, pored svega oduševljenja i pored svih zakletvi i obećanja da ću se preporoditi na bolje, i da ću tražiti blagoobrazije i unutrašnju lepotu — lako mogao da upadnem u takvu prljavštinu! I kunem se, kad ne bih bio potpuno uveren da sad više nisam onaj isti, i da sam u praktičnom životu već izradio svoj karakter, ni za šta na svetu ne bih čitaocu sve ovo priznao.
   Izađosmo iz dućana; L ambert me je pridržavao obuhvativši me lako rukom. ja ga pogledah, i spazih u njegovom pogledu onaj njegov odlučni, pažljivi, strašno radoznali i potpuno trezni izraz, koji je imao i onoga jutra kad sam se smrznuo, i kad me je vodio, isto ovako obuhvativ me rukom, u kola, i slušao, i ušima i očima, moje nevezane rečenice. Kod napitih ljudi, koji još nisu potpuno pijani, ima trenutaka kad mogu da se sasvim otrezne.
   —  Ni za što na svetu ne idem kod tebe! — rekoh mu odlučno i otrežnjen, gledajući ga podrugljivo i odgurujući ga rukom.
—  De, hajde, hajde; reći ću Alfonsini da nam skuva čaj; hajde!
   Bio je uveren da neću moći da mu se otmem; obuhvatao me je i pridržavao s nasladom, kao žrtvu, jer sam mu, naravno, bio potreban, i to baš te večeri i u takvom stanju! Docnije će se objasniti, zašto.
—  Neću da idem! — rekoh mu ponovo: — hej, kočijašu!
Kako se pojaviše jedne saonice, uskočih u njih.
—  Kuda ćeš? Šta ti je! — vikaše L ambert u užasnom strahu, držeći me za bundu.
—  Da nisi išao za mnom! — zapretih mu ja — nemoj da me juriš!
U istom trenutku saonice krenuše, i moja bunda se istrže iz L ambertovih ruku.
—  Svejedno, doći ćeš! — vikaše on za mnom ljutito.
—  Doći ću kad budem hteo — ako mi bude volja! — odgovorih mu iz saonica.
II
 
   Nije pošao za mnom samo zbog toga što mu se nisu očas našle druge saonice; te sam tako uspeo da se sakrijem ispred njegovih očiju. Dovezao sam se samo do Senskog trga, i tamo se skinuh i otpustih kočijaša. Užasno mi se išlo peške. Nisam osećao ni da sam umoran ni pijan, bio sam samo vrlo čio; naišao je priliv snage, neka neobična sposobnost za ovaki poduhvat, i bezbrojne prijatne misli u glavi.
   Srce je udaralo pojačano i čvrsto, tako da sam čuo svaki njegov udarac. I sve mi je bilo tako lepo, tako lako. Kad sam prolazio pored glavne straže na Senskom, imao sam užasno jaku želju da priđem stražaru i da ga poljubim. Bila je jugovina, trg je bio sav pocrneo i zaudarao, ali mi se vrlo dopao i on.
   „Sad ću na Obuhovski prospekt — mislio sam u sebi; — zatim ću okrenuti nalevo, i izaći na Semjonovski puk; malo zaobilazim, kako je to divno; sve je divno! Raskopčao sam bundu —- što mi je niko ne skine, gde su lopovi? Kažu da na Senskom ima lopova; neka dođu, možda ću im i dati bundu. Šta će mi bunda? Bunda je svojina. La propriété, s est le vol.[83] Uostalom, kakva glupost, i kako je sve lepo. Baš je lepo što je nastala jugovina. Šta će nam zima? Zima nimalo nije potrebna. L epo je podnositi i gluposti. Šta rekoh, ono, L ambertu o principima? Rekao sam mu da nema opštih principa, nego da samo postoje pojedinačni slučajevi; to sam mu slagao, arhislagao! I to sam naročito učinio, da bih se pravio važan. Malo je sramota, uostalom ne mari, popraviću. Ne stidite se, Arkadije Makaroviću, ne mučite se zbog toga. Arkadije Makaroviću, vi mi se dopadate. Čak mi se vrlo dopadate, mladi moj prijatelju. Šteta samo što ste mali nitkov... I.„ I... eh, da... ah!“
Najedared stadoh, i srce mi opet kucaše od veselja:
   — Bože, šta je ono rekao? Rekao mi je da me ona voli!... O, on je kesaroš, mnogo laže; to mi je rekao samo da bih otišao kod njega da prenoćim. A možda i nije. Rekao je da i Ana Andrejevna tako misli... Da! A mogla mu je i Darja Onisimovna ponešto ponegde ispitati; ona se svuda smuca... A što nisam otišao kod njega? Sve bih saznao! H m! On ima jedan plan, a ja sam sve to do sitnica unapred osetio. San. Dobar vam je plan, g. L amberte, samo se varate, neće tako biti. A možda i hoće! Zar bi mogao da me oženi? Možda i može. Naivan je, te veruje. Glup je i drzak, kao svi ljudi od posla. Glupost i drskost, kad se slože, velika su snaga. Ali priznajte, Arkadije Makaroviću, da ste se ipak bojali L amberta! Šta će njemu pošteni ljudi? Rekao mi je sasvim ozbiljno: „ovde nema nijednog čestitog čoveka!“ A šta sam Ja? H o šta ja to govorim! Zar i podlacima nisu potrebni čestiti ljudi? Za lupeške poslove potrebni su čestiti ljudi više nego ma gde! H a-ha! Arkadije Makaroviću, to vi u svojoj prevelikoj nevinosti do danas još niste znali. Gospode! Ako me odista oženi njome?“
   Opet zastadoh. Ovde moram priznati da sam se još davno ranije hteo da ženim — to jest nisam hteo, i to se nikad ne bi dogodilo (a neće se ni u budućnosti dogoditi, dajem reč) ali sam ne jedanput, i još davno ranije — užasno mnogo, naročito svake noći pre nego što bih zaspao — maštao o tome kako bi lepo bilo da se oženim. To je počelo kod mene odmah po navršenoj šesnaestoj godini. Imao sam u gimnaziji druga, moga vršnjaka, L avrovskog, koji je bio simpatičan, tih, lepuškast mladić, i koji se, uostalom, ničim drugim nije odlikovao. S njim nikad gotovo nisam razgovarao. Jedanput smo tako sedeli jedno pored drugoga, sami, on je bio vrlo zamišljen, te mi odjednom reče: „Ah, Dolgoruki, šta mislite, kad bismo sad mogli da se oženimo; odista, kad da se ženimo, ako ne možemo sada; sad je najbolje vreme, i ipak sada nikako nije moguće!“ To je rekao tako, otvoreno. I ja sam se u tom od svega srca složio, zato što sam i sam čeznuo za tim. Docnije smo se izvesno vreme sastajali svakoga dana, i neprestano smo samo o tome tajno razgovarali, i samo o tome. posle smo se, ne znam kako se to desilo, razišli, i prestali smo da govorimo. Eto od tada još počeo sam da sanjam o ženidbi. Ovo, naravno, nije vredelo pominjati, ali sam hteo da pokažem: kako stvari neki put imaju dalek početak...
   „Ima samo jedna ozbiljna zamerka — produžio sam da maštam idući dalje. — O, naravno, ništavna razlika u našim godinama ne predstavlja smetnju; nego ovo: ona je aristokratkinja, a ja sam prosto Dolgoruki! Strašno ružno! H m! Zar ne bi mogao Versilov, kad se venča s mamom, tražiti od vlasti dopuštenje da me usini... s obzirom na očeve zasluge, na primer... Bio je u državnoj službi, imao je dakle i zasluga; bio je pomiritelni sudija... O, dođavola, kakva gadost!“ uzviknuh najednom i zastadoh po treći put, ali sad kao premlaćen, na mestu.
   Bolni osećaj uniženja zbog svesnosti da sam mogao da poželim takvu sramotu kao što je promena prezimena putem usinovljenja — ta izdaja celoga svoga detinjstva, to je u času uništilo celo moje ranije raspoloženje, i sva moja radost razišla se kao dim. „Ne, to neću nikome reći — pomislih užasno porumenevši — tako nisko mogao sam pasti samo zato što sam... zaljubljen i glup... Da, ako L ambert i u čem ima pravo, to je u tome što tvrdi da je sada, u ovom našem veku glavno sâm čovek, a zatim njegove pare. To jest, ne pare, nego njegovo bogatstvo. S takvim kapitalom baciću se na ostvarenje svoje „ideje“, i cela Rusija će da odjekuje kroz deset godina, i osvetiću se svima. A s njom ne treba da se ustručavam, tu opet ima pravo L ambert. Poplašiće se, i odmah će poći za mene. Pristaće na najprostiji i najbedniji način, i poći će za mene. (Da znaš samo u kakvom se ćumezu to odigravalo!“ padoše mi na pamet L ambertove reči od maločas „Da, da — potvrđivao sam — L ambert ima pravo u svemu, hiljadu puta ima više pravo i od mene i od Versilova, i od svih idealista. On je realist. Ona će videti da imam karakter, pa će reći: „Ah, on ima karakter!“ L ambert je podlac, i hoće samo da mi smota trideset hiljada, ali mi je ipak on jedini prijatelj. Drukčijega prijateljstva i nema, niti ga može biti; sve su to izmislili nepraktični ljudi. A nju ja čak i ne ponižavam; da li je ponižavam? Bože sačuvaj! Sve su žene takve! Zar ima žene koja nije podla? Zato je i potrebno da nad sobom ima muža, zbog toga i jeste stvorena potčinjena. Žena je porok i sablazan, a čovek plemenitost i velikodušnost. Tako će biti uvek i doveka. A što se spremam da upotrebim „dokument“, to nije ništa. To mi ne smeta da budem i plemenit i velikodušan. Šilerovi idealni ljudi ne postoje, oni su izmišljeni. Ne čini ništa malo prljavštine, ako je cilj uzvišen! Docnije se sve to spere, sve se zagladi. sad je to samo širina duše „život, samo životna istina — tako se to danas zove!“
   I opet ponavljam: da mi se oprosti što ovde navodim u pojedinostima sve što sam tada u pijanstvu buncao. Naravno, ovo je samo izvod mojih tadašnjih misli, ali sam ih, čini mi se, baš ovim rečima iskazivao. Moram da ih navodim; jer sam seo da pišem da bih sebi sudio. A šta bi bilo više za osudu nego ovo? Zar u životu ima ičega ozbiljnijeg? Vino me ne može opravdati. In vino veritas.[84]
   U takvom maštanju, i sav zariven u fantaziju, nisam ni primetio da sam došao kući, to jest, do maminog stana. Nisam čak ni to primetio da sam ušao u stan. A čim sam ušao u naše malo predsoblje, osetio sam da se desilo nešto neoobično. U sobama se čuo glasan razgovor i vika, a mama je plakala. Na vratima me umalo nije oborila na zemlju L ukerja, koja je iz sobe Makara Ivanovića žurno potrčala u kujnu. Skidoh bundu i uđem u sobu Makara Ivanovića, zato što su tamo svi bili okupljeni.
   Tu su stajali Versilov i mama. Mama je bila u njegovu zagrljaju, a on ju je čvrsto pritiskivao na grudi. Makar Ivanović, kao i obično, sedeo je na svojoj klupici, ali bez snage, tako da ga je L iza s mukom držala rukama za ramena da ne padne; videlo se čak kako se on sve više naginje da padne. Brzo priđoh korak bliže, pretrnuh, i setih se: starac je umro.
   Tek što je umro, jedan minut pre moga dolaska. Pre deset minuta osećao se još kao uvek. S njim je bila samo L iza; sedela je kraj njega i pričala mu o svom jadu, a on ju je kao i juče milovao po glavi. Najednom je sav zadrhtao (pričala je L iza) hteo je da ustane, da vikne, i zatim je bez reči počeo da pada na levu stranu. „Srčani udar!“ govorio je Versilov. L iza je ciknula tako da je čula cela kuća; i tako se svi sakupiše — i sve se to desilo jedan minut pre moga dolaska.
   — Arkadije! — reče mi Versilov — odmah otrči po Tatjanu Pavlovnu. Ona je sigurno kod kuće. Zamoli je da odmah dođe. Uzmi kola. Požuri, molim te!
   Oči su mu se svetlile — toga se dobro sećam. Na licu mu nisam primetio nikakav znak čiste žalosti, suze — plakale su jedino mama, L iza i L ukerja. Naprotiv, i to sam vrlo dobro zapamtio: lice mu je izražavalo neko neobično uzbuđenje, gotovo zanos. Otrčao sam po Tatjanu Pavlovnu.
   Kao što je izranije poznato, do Tatjane Pavlovne nije bilo daleko. Kola nisam uzeo, nego sam ceo put prešao trkom. U glavi mi je bio haos, ali i nešto slično oduševljenju. Bilo mi je jasno da se dogodilo nešto radikalno. Otreznio sam se potpuno, pijanstva je nestalo do poslednje kapi, a zajedno s njim i sve neplemenite misli — kad sam zazvonio kod Tatjane Pavlovne.
   Finlanđanka mi otvori vrata i reče: „Nije kod kuće!“ — i već je htela da vrata ponova zatvori, ali se ja uguram silom u predsoblje:
—  Kako nije kod kuće? To ne može da bude! Makar Ivanović je umro!
—  Šta-a! — ču se odmah glas Tatjane Pavlovne kroz zatvorena vrata njenoga salona.
—  Umro je! Makar Ivanović je umro! Andreja Petrović vas moli da ovoga časa dođete!
—  Samo pričaš koješta!...
Brava škljocnu, ali vrata se otškrinuše samo malo:
—  Šta je bilo, reci!...
—  Ne znam ni Ja; kad sam se vratio kući, već je bio mrtav. Andreja Petrović kaže: srčani udar!
—  Odmah ću, još ovoga časa. Trči, reci da ću doći — odlazi, odlazi, odlazi! No, šta još čekaš?
   Ja sam jasno video kroz otškrinuta vrata da je neko izišao s one strane zavese na vratima iza koje je stajao krevet Tatjane Pavlovne, i da je sad stajao u dubini sobe, iza Tatjane Pavlovne. Mahinalno, instinktivno uhvatih za kvaku, i ne dadoh više Tatjani Pavlovnoj da zatvori vrata.
   —  Arkadije Makaroviću! je li istina da je umro? — čuh meni poznati tihi, drhtavi, metalni glas, od koga je u mojoj duši odmah sve zatreptalo: u njenom pitanju osećalo se da je nešto proželo i uzburkalo njenu dušu.
   —  Kad je tako — reče Tatjana Pavlovna, i otvori vrata širom — kad je tako, gledajte sad sami šta ćete. Sami ste i hteli.
   Ona brzo strča iz kuće stavljajući na se u trku maramu i bundu, i siđe niz stepenice. Mi ostadosmo sami. ja skidoh bundu, i zatvorih za sobom vrata, Ona je stajala preda mnom kao tada, u vreme onoga susreta, svetloga pogleda, i, isto kao i tada, pružila mi je obe ruke. Kao da mi se noge presekoše — bukvalno padoh pred nju na kolena.
III
 
   Počeo sam da plačem, ne znam zašto; ne sećam se ni kako me je smestila da sedim pored nje; sećam se samo, i ta mi je uspomena beskrajno mila, da smo sedeli jedno kraj drugog, ruka u ruku, i da smo živo razgovarali. Ona se raspitivala o starcu i o njegovoj smrti, a ja sam joj o njemu pričao — tako da je moglo izgledati da sam plakao za Makarom Ivanovićem, što bi bilo potpuno neumesno; i ja znam da ona nije ni pomislila da u meni ima od te nezrele trivijalnosti. Najzad sam se pribrao, i poče da me tada obuzima stid. sad mislim da sam onda plakao jedino od uzbuđenja, i uveren sam da je i ona to dobro znala, tako da sam u pogledu te uspomene spokojan.
Najedanput mi se u čini čudno što se ona toliko raspituje za Makara Ivanovića.
—  Zar ste ga poznavali? — zapitah je začuđen.
   —  Odavno. Nikad ga nisam videla, ali je ipak igrao ulogu u mome životu. Mnogo mi je o njemu u svoje vreme pričao čovek koga se bojim. Vi znate ko je taj čovek.
   —  Ja samo znam da je „taj čovek“ stajao ogromno bliže vašoj duši nego što ste mi vi ranije predstavljali — rekoh joj, ni sâm ne znajući šta sam hteo time da izrazim, ali sam to rekao kao sa prekorom i sav namršten.
   —  Kažete da je maločas poljubio vašu majku? Da li ju je zagrlio? Jeste li to videli lično vi? — produži ona svoje raspitivanje, ne slušajući me
   —  Jeste, video sam; i, verujte, sve je to bilo potpuno iskreno i velikodušno! — pohitah da joj potvrdim, videći da joj je to milo.
   —  Daj Bože! — prekrsti se ona. — sad je slobodan. Taj divni starac mu je u okovima držao život. S njegovom smrću, u njemu će ponovo oživeti osećanje dužnosti, i... dostojanstvo, kao što je jednom već bilo. O, on je pre svega — velikodušan; umiriće srce vaše majke koju voli više od svega na zemlji, i umiriće se, najzad, i on sam, hvala Bogu. A i vreme je.
—  Vi ga volite?
—  Jeste, vrlo ga volim, iako ne u onom smislu u kome bi on želeo i u kome me vi pitate.
—  Da li se vi sad bojite za njega, ili za sebe? — zapitah ja dalje.
—  E, to su vešta pitanja, i ostavimo ih.
   —  Dobro, da ih ostavimo; naravno; samo, o svemu tome ja ništa nisam znao, možda odveć mnogo što nisam znao. Ali imate pravo, sad počinje sve iznova; i ako je iko uskrsnuo, to sam ja na prvom mestu. Katarina Nikolajevna, ja stojim pred vama s niskim mislima, i možda sam, pre nepun sat, počinio nevaljalstvo prema vama i delom, ali, da znate, sada evo sedim pored vas i ne osećam nikakvu grižu savesti. Zbog toga što je sad sve iščezlo, i što sve počinje iznova; a toga čoveka koji je pre jednoga sata udešavao nevaljalstvo protiv vas, ne poznajem, i neću da znam za njega.
—  Probudite se! — nasmeši se ona — vi kao da malo buncate.
   —  A zar može čovek sebi suditi kad je pored vas, — produžih ja — bio pošten ili nevaljalac? — vi ste neprestano isti, kao sunce, nedostižni... recite mi, kako ste mogli da me sada tako dočekate, posle svega što je bilo? Da samo znate šta je bilo pre jednoga sata, samo pre jednoga sata! I kakav se san ispunio?
   —  Biće da znam sve — nasmeši se ona tiho — sigurno ste hteli da mi se osvetite zbog nečega, zakleli ste se da ćete me upropastiti; a pri tom, po svoj prilici, ubili biste, ili premlatili svakoga koji bi se drznuo da o meni pred vama izgovori jednu ružnu reč.
   Oh, nasmešila se i našalila; ali je to učinila samo po svojoj beskrajnoj dobroti, zato što joj je sva duša u tom času bila puna, kako sam utvrdio docnije, velike lične brige, i tako jakog i silnog osećanja, da je sa mnom razgovarala, i da mi je odgovarala na moja ništavna, dosadna pitanja — jedino onako kako se odgovara malome detetu na neprekidna pitanja, ne bi li već jednom prestalo. To mi bi jasno, i obuze me stid; ali ipak nisam mogao da se zaustavim.
   —  Ne — rekoh, ne vladajući više sobom — ne, nisam ubio onoga koji je o vama govorio rđavo, naprotiv, čak sam mu odobravao!
   —  O, zaboga, nemojte, nije potrebno, ne pričajte ništa! — reče ona i pruži ruku da me zadrži, čak s bolom na licu, ali ja sam već bio skočio s mesta i stao pred nju da joj sve ispričam; i, da sam joj tada sve rekao, ne bi se desilo ono što se odigralo posle, zato što bi se po svoj prilici završilo s tim što bih joj ja sve ispovedio, i vratio joj njeno pismo. Ali ona se najedared zasmeja:
   —  Ne treba, ne treba ništa, nemojte da mi ispričate pojedinosti! Znam ja za vaše zločine: da se opkladimo da ste hteli da se sa mnom oženite, ili nešto slično, i malopre ste se još o tome dogovarali s jednim od vaših pomoćnika, vaših školskih drugova... Ah, izgleda da sam pogodila! — uzviknu ona na kraju, posmatrajući ozbiljno moje lice.
—  Kako... kako ste pogodili? — promucah ja, kao magarac, strašno poražen.
   —  To nije bilo teško! Ali dosta, dosta o tome! Opraštam vam, samo prestanite s tim! — odmahnu ona rukom, sa očevidnim nestrpljenjem. — I ja sam sanjalica, i kad biste znali šta sve ne padne na pamet mojoj mašti, kad joj pustim na volju! Dosta! Neprestano me odvlačite u stranu. Baš volim što je Tatjana Pavlovna izašla; jako sam želela da vas vidim, a pred njom ne bismo mogli govoriti ovako. Čini mi se da sam se o vas ogrešila zbog onoga što se desilo. je li istina? je li tako?
   —  Vi se o mene ogrešili? Pa ja sam tada vas izdao njemu\ Šta ste mogli pomisliti o meni? O tome sam mislio celo vreme, svakoga dana od tada, svakoga minuta, mislio sam i osećao. (Nisam je lagao.)
   —  Zalud ste se mučili, jer sam ja već tada dobro razumela kako se to desilo: ispričali ste mu u svojoj radosti da ste u mene zaljubljeni, i da sam... da sam vas ja saslušala. Nije čudo, imate dvadeset godina. A vi ga volite više nego sve na svetu, u njemu tražite prijatelja, ideal. To mi je postalo jasno, ali malo dockan. Jeste, ja sam tada bila kriva; trebalo je da vas pozovem k sebi i da vas umirim; ali sam se naljutila, te sam zamolila da vas više ne primaju u kući; tako se onda desila i ona scena pred kućom, a zatim ona noć. A znate, i ja sam sve ovo vreme, kao i vi, maštala o tome da se s vama vidim, krišom, samo nisam znala kako da to udesim. A šta mislite čega sam se najviše bojala? Najviše sam se bojala da ćete poverovati svemu što vam on bude rekao protiv mene.
—  Nikad! — uzviknuh ja.
   —  Mili su mi bili naši raniji sastanci; u vama sam volela momče, i još možda i vašu veliku iskrenost... ja imam vrlo ozbiljan karakter. ja sam najozbiljniji i najnatmureniji karakter među svim savremenim ženama, da znate... ha-ha-ha! Još ćemo imati da razgovaramo, a sad sam malo izvan sebe, uzbuđena sam i... čini mi se, dobiću nervnu krizu. Ali najzad, najzad će me valjda ostaviti da mirno živim!
   Ove reči su joj se otele neočekivano; to mi je odmah bilo jasno, ali učinih se da nisam čuo, a ovamo sam sav pretrnuo.
—  On zna da sam mu oprostila! — reče ona opet, kao sama sebi.
   —  Zar ste mogli da mu oprostite ono pismo? I kako on može znati da ste mu oprostili? — nisam mogao da se uzdržim da je ne zapitam.
   —  Kako zna? O, zna, zna — produži ona da mi odgovara, ali sve kao da je zaboravila na mene, i kao da govori sama sa sobom. — Otvorile su mu se oči. A kako da ne zna da sam mu oprostila, kad napamet zna moju dušu? Zna on dobro da sam i ja pomalo od njegove vrste.
—  Vi?
   —  Jeste, ja, i on to zna. O, ja nisam strasna, ja sam mirna; ali i ja bih htela, kao i on, da svi ljudi budu dobri... Moralo je biti nešto zbog čega me je zavoleo.
—  A zašto je onda govorio da imate sve poroke?
   —  To je samo govorio, a u sebi je, tajno, drugo mislio. Ali je l’ te da je pismo njegovo bilo užasno smešno?
   —  Smešno! (Slušao sam je vrlo napregnuto; mislim da je odista bila u nervnoj krizi, i daje sve to govorila, ispovedala se, ne zbog mene; ipak nisam mogao da se savladam da je dalje ne ispitujem.)
   —  O, jeste, smešno; i kako bih se smejala, da se nisam... tako bojala. Uostalom, nisam baš tolika kukavica, nemojte da mislite; ali zbog toga pisma te noći nisam spavala; bilo je napisano nekom bolesnom krvlju... a posle toga pisma, šta još ostaje? Volim život, užasno se bojim za svoj život, u tom pogledu sam užasno malodušna... Ah, čujte! — Prenu se najedared — otidite do njega! On je sad sâm, sigurno nije neprestano onde, po svoj prilici je nekuda izašao, sâm. Pronađite ga što pre, neizostavno što pre, otrčite do njega, pokažite mu da ste mu sin koji ga voli, dokažite da ste simpatično i dobro momče, moj student koga ja... O, neka vam Bog da sreću! ja nikoga ne volim, i to je najbolje; ali svima želim sreću, svima, a njemu na prvom mestu, i neka to zna... još ovoga časa ako je moguće, bilo bi mi to vrlo prijatno...
   Zatim ustade i iščeze iza zavese; na licu su joj u tom trenutku sijale suze (histerične suze, posle smeja). Ostao sam sâm, uzbuđen i zbunjen. Nisam nikako mogao da razumem zbog čega je bila u tolikom uzbuđenju, koliko kod nje nikad nisam smatrao za moguće. Nešto kao da mi se u srcu zgrčilo.
   Sačekao sam jedno pet minuta, najzad deset minuta; iznenadila me je duboka tišina u stanu, te se reših da pogledam kroz vrata i da zovnem. Odazvala mi se kuvarica Marija, i saopštila mi najmirnijim tonom da se gospođa već odavno obukla, i da je izašla kroz zadnji izlaz.
GLAVA SEDMA
I
 
   Još je samo to trebalo. Dohvatih bundu, i, oblačeći je u hodu, istrčah napolje sa mišlju: „Molila me je da odem do njega; ali gde da ga nađem?“
   No više od svega ostaloga poražavalo me je pitanje: „Zašto ona misli da je sad nastala promena i da će joj on dati mira? Naravno, zato što će se oženiti mamom. Ali šta je to za nju? Da li se ona raduje što će se on oženiti mamom, ili, naprotiv, da li je zbog toga nesrećna? Da li zbog toga ima i nervnu krizu? Zašto ne mogu to da objasnim?“
   Navodim ovu drugu misao koja mi je tada sevnula u glavi, tačno, da bi ostala zapamćena: jer je vrlo važna. Ovo veče je bilo sudbonosno. Čovek mora i nehotice da veruje u sudbinu: nisam prošao ni sto koraka u pravcu maminoga stana, kad se sretoh c onim koga sam tražio. Uhvatio me je za rame i zaustavio.
   — Jesi ti to! — uzviknu on radosno i u isto vreme sa najvećim iznenađenjem. — Zamisli, bio sam u tvom stanu — reče on živo — tražio sam te, pitao za tebe, potreban si mi sad jedino ti u celoj vasioni! Tvoj gazda mi je svašta napričao; ali kako ti nikako da dođeš, otišao sam, čak sam zaboravio da zamolim da ti kažu da odmah požuriš da dođeš kod mene. Ali, išao sam u nepokolebljivom uverenju da će sudbina morati da mi te pošalje sad kad si mi vrlo potreban — i eto, tebe sam prvo sreo! H ajdemo u moj stan: nikad nisi bio kod mene.
   Jednom reči, obojica smo jedno drugo tražili, i svakome od nas desilo se nešto slično. Pođosmo vrlo žurno.
   On je usput progovorio samo nekoliko reči o tome da je mamu ostavio s Tatjanom Pavlovnom. Držao me je za ruku i vodio. Njegov stan nije daleko odatle, te stigosmo brzo. Zbilja, nikad nisam bio u njegovom stanu. To je bio mali stan od tri sobe, koji je uzeo pod kiriju (ili, tačnije, uzela ga je pod kiriju Tatjana Pavlovna) jedino zbog „odojčeta“. Ovaj stan je od početka bio pod nadzorom Tatjane Pavlovne, i u njemu je sedela dadilja s detetom (a sada i Darja Onisimovna) ali je uvek ostajala i jedna soba za Versilova, i to prva, ulazna soba, dosta prostrana i dosta lepo i s mekim stvarima nameštena, neka vrsta kabineta za književni i pismeni rad. Odista, na stolu, u ormanu i na policama bilo je mnogo knjiga (kojih u maminom stanu uopšte nije bilo); stajale su ispisane hartije, vezani paketići pisama — jednom reči, sve je davalo izgled prostorije u kojoj se odavno stanuje; i znam da se Versilov i ranije (iako dosta retko) s vremena na vreme sasvim preseljavao u ovaj stan, i u njemu ostajao nedeljama. Prvo na čemu se zadržala moja pažnja, bio je mamin portret, koji je visio iznad pisaćega stola, u raskošnom okviru od skupocenoga drveta s rezbarijama — fotografija, snimljena, naravno, u inostranstvu, i, sudeći po njenoj neobičnoj veličini, vrlo skupa. O ovom portretu nisam ranije znao ni slušao ništa, i, što je glavno, iznenadila me je, za fotografiju, neobična sličnost, tako da kažem duhovna sličnost; jednom reči, kao da je ovaj portret bio rađen umetničkom rukom, a ne da je bio samo mehanički otisak. Čim sam ušao, i nehotice se zadržah pred njim.
—  Je li? je li? — reče dvaput Versilov.
   To jest: „je li da je dobro pogođena?“ Okretoh se njemu i iznenadih se kad videh izgled njegovoga lica. Bio je malo bled, ali s vatrenim, napregnutim pogledom, koji je sijao od neke sreće i snage: takav izraz nisam kod njega uopšte nikad video.
—  Nisam znao da toliko volite mamu! — rekoh mu oduševljeno.
   On se blaženo nasmešio, iako je u njegovom osmehu bio i neki bolan izraz, ili, bolje da kažem, nešto humano, više... ne umem to da izrazim; ljudi visoke inteligencije, uostalom, kako se meni čini, ne mogu da imaju oduševljen i pobedonosan izraz lica. H e odgovarajući mi ništa, on skide portret obema rukama sa duvara, približi ga sebi, poljubi ga, i zatim ga tiho opet obesi na mesto.
   —  Zapamti — reče on — fotografski snimci vrlo retko kad ispadnu slični, i to je pojmljivo: ni sam original, to jest svi mi, vrlo smo retko kad slični sebi. Samo u retkim trenucima ljudsko lice izražava svoje glavne crte, svoju karakterističnu misao. Umetnik proučava lice i pogodi tu glavnu misao lica čak ako u trenutku dok slika, nje i nema na licu. A fotograf snimi čoveka onako kakav je, i sasvim je moguće da Napoleon u jednom trenutku ispadne glup, a Bizmark nežan. Ovde, u ovom portretu, snimak je Sonju uhvatio, kao naročito, u njenom najznačajnijem trenutku stidljive, krotke ljubavi, i njene pomalo divlje, plašljive čednosti. Kako je bila srećna kad se najzad uverila da toliko želim da imam njen portret! Mada ovaj snimak nije načinjen mnogo davno, ipak je ona tada bila mlađa i lepša; međutim i tada je već imala te upale obraze, te bore na čelu, tu plašljivu stidljivost u pogledu, čega je kod nje svake godine sve više — što dalje, sve više. Veruj mi, dragi moj gotovo ne mogu ni da je zamislim sada sa drugim licem. A ona je nekada bila mlada i divna! Ruskinje brzo poružnjaju, njihova lepota proleti brzo, i pravo da ti kažem, to nije samo zbog etnografskih tipskih osobina, nego još i zbog toga što vole neštedimice. Ruskinja žrtvuje sve kad koga zavoli — i taj trenutak i celu sudbinu, i sadašnjost i budućnost; ne umeju da ekonomišu, ne čuvaju za rezervu, i stoga se njihova lepota istroši za onoga koga vole. Ovi upali obrazi, to je jedna takva lepota, koja je data za mene, za moje kratko uživanje. Tebi je milo što sam voleo tvoju mamu; ti možda nisi ni verovao da sam je voleo? Jeste, dragi prijatelju, vrlo sam je voleo, ali, sem zla, ništa joj drugo nisam učinio... Evo, imam i drugi jedan portret — pogledaj i taj.
   Uze ga sa stola i dade mi ga. I to je bila fotografija, nesrazmerno manja, u finom, ovalnom, drvenom ramu — lice jedne devojčice, mršavo i jehtičavo, i, pored svega toga, divno; zamišljeno, i u isto vreme neverovatno lišeno svake misli. Crte pravilne, tipa izrađena kroz pokolenja; ali su ipak ostavljale bolestan utisak: osećalo se da je tom ličnošću najedanput ovladala neka nepokolebljiva misao, koja ju je mučila, i baš time što je bila iznad njenih moći.
   —  Je li to... ona devojka kojom ste hteli da se tamo oženite, i koja je umrla od jehtike... njena pastorka? — progovorih ja malo bojažljivo.
   —  Jeste, njom sam hteo da se oženim, umrla je od jehtike, njena pastorka. Znao sam da su ti poznate... sve te spletke. Uostalom, sem spletaka nisi mogao ništa drugo ni znati. Ostavi taj portret, dragi prijatelju; ona je samo jedna poludela nesrećnica, i ništa više.
—  Potpuno poludela?
   —  Ili idiot; uostalom, mislim da je poludela. Imala je dete s knezom Sergijem Petrovićem (iz ludila, a ne iz ljubavi; to je najpodliji postupak kneza Sergija Petrovića) dete je sad ovde, u ovoj sobi, i već sam davno hteo da ti ga pokažem. Knez Sergije Petrović nije smeo da dolazi ovamo da viđa dete; tako sam s njim ugovorio još u inostranstvu. Uzeo sam dete k sebi s dopuštenjem tvoje mame. Sa dopuštenjem tvoje mame hteo sam tada i da se oženim tom... nesrećnicom...
—  Zar je takvo dopuštenje mogućno? — zapitah ga uzbuđeno.
—  O, jeste! Dopustila mi je: žene su ljubomorne na žene, a to nije bila žena.
   Nije bila žena za ceo svet, sem za mamu! Ni neću poverovati da mama nije bila ljubomorna! — rekoh ja.
   —  Imaš pravo. To sam primetio tek pošto je sve bilo svršeno, to jest, kad je dala dopuštenje. Ali ostavi to. Stvar se nije izvela zbog L idijine smrti; a možda se ne bi izvela ni da je ostala živa; tvoju mamu još ni danas ne puštam detetu. To je samo jedna epizoda. Dragi moj, odavno sam te ovde čekao. Odavno sam maštao kako ćemo se ovde sastati; znaš li, koliko davno? Već dve godine maštam.
Pogledao me je iskreno i prisno, predano i toplo. Uzeh ga za ruku:
   —  Zašto ste onda oklevali, zašto me odavno niste zvali? Da ste znali šta se međutim desilo... i šta se ne bi desilo, da ste me odavno zvali!...
U tom trenutku unesoše samovar; Darja Onisimovna donese dete koje je spavalo.
   —  Pogledaj ga — reče Versilov — volim ga, i naredio sam da ga sad donesu, naročito, zato da ga i ti vidiš. Dobro, odnesite ga opet, Darja Onisimovna. Sedi bliže kod samovara. Zamisliću da sam večito ovako s tobom živeo i svaku večer provodio zajedno, ne rastajući se s tobom. Pusti me da te bolje vidim; sedi ovako da ti vidim lice. Što volim to tvoje lice! Kako sam zamišljao tvoje lice dok sam te čekao iz Moskve! Pitaš: zašto te odavno nisam zvao? Čekaj, možda će ti tek sad biti jasno.
—  Je li vama smrt onoga starca sad odrešila jezik? To je čudno...
   Ali, iako sam to rekao, gledao sam ga s puno ljubavi. Razgovarali smo kao dva prijatelja, u višem i punom smislu reči. Doveo me je ovamo da mi nešto objasni, ispriča, opravda; međutim, sve je već i pre reči bilo objašnjeno i opravdano. Ma šta da sam sad od njega čuo — rezultat je već bio postignut; i obojica smo znali to, i osećali se srećnima, i tako smo gledali jedan drugoga.
   —  Ne baš smrt toga starca — odgovori on; ne samo njegova smrt; ima i drugo nešto što je palo u isti trenutak... Nek je blagosloven taj trenutak, i naš budući život, i za dugo vreme! Dragi moj, da porazgovaramo! Neprestano se udaljujem od predmeta; hoću da govorim o jednom, a upuštam se u hiljadu sporednih pojedinosti. Uvek je tako kad je srce puno... Ali da porazgovaramo; došlo je vreme; a ja sam već odavno u tebe zaljubljen, mali moj...
On se usturi u svojoj fotelji i pogleda me još jednom.
— Kako je to čudno! Kako mi čudno pada da to čujem! — rekoh zapljusnut oduševljenjem.
   I tada, sećam se, pređe preko njegovog lica njegov obični grč — kao tuga i podsmeh u isti mah, koji mi je toliko poznat. Ali se on pribra, i otpoče da govori, kao s nekim naporom.
II
 
   —  Vidiš, Arkadije: da sam te pozvao ranije, šta bih mogao da ti kažem? U tom pitanju leži i ceo moj odgovor.
   —  To jest, hoćete da kažete: da ste sada mamin muž, i moj otac, a onda... S obzirom na društveni položaj niste znali šta da mi kažete ranije, je li tako?
   —  Ne samo o tome, dragi moj, ne bih znao šta da ti kažem; imalo bi o mnogim stvarima da ćutim. Čak su mnoge od tih stvari smešne i unižavajuće, tako da liče na opsenarsku igru, baš na pravu vašarsku opsenarsku igru. Dakle, kako bismo mogli da se međusobno razumemo, kad ja sam sebe nisam shvatao sve do danas u pet sati posle podne, tačno dva sata pre smrti Makara Ivanovića. Gledaš me s neprijatnom nedoumicom? Ali umiri se: objasniću ti fakt; no to što sam ti rekao, to je potpuno tačno; ceo mi je život prošao u lutanju i nedoumicama, i najedanput, dolazi rešenje zagonetke, toga i toga dana u mesecu, u pet sati posle podne! Gotovo liči na uvredu, je li tako? Još do nedavno, ja bih se istinski i bio našao uvređen.
   Slušao sam ga odista s grozničavom sumnjom; neprestano se pojavljivao raniji Versilovljev grč koji nikako nisam želeo da vidim ovoga večera, pošto su ovakve reči bile rečene. Najedanput mu kazah:
—  Bože! Sigurno ste dobili nešto od nje... u pet sati, danas?
On me pogleda ukočeno, i očevidno iznenađen mojim uzvikom, a možda i mojim izrazom „od nje“.
   —  Sve ćeš saznati — reče zamišljeno se smešeći — i naravno, ono što je potrebno neću sakriti od tebe, zato što sam te zato i doveo ovamo; ali zasada, da sve to odložimo... Vidiš, dragi prijatelju, odavno mi je poznato da kod nas ima dece koja još od svoga detinjstva razmišljaju o svojoj familiji, ožalošćena zbog nepristojnosti svojih očeva i svoje sredine. Zapazio sam takvu decu, koja razmišljaju, još za vreme svoga školovanja, i zaključio sam tada: da je to sve otuda što su počela rano da zavide. Kasnije sam pak sam sebi rekao da sam takvo dete koje razmišlja; ali... izvini, dragi moj, neverovatno sam rasejan. H teo sam samo da kažem: kako sam se stalno strašno bojao za tebe, kroz sve vreme. Neprestano sam zamišljao da si i ti kao ta deca, svesna svoje darovitosti, koja se odvajaju iz društva i osamljuju. Ni ja nisam, kao ni ti, nikad voleo drugare. Težak je život tih mladih bića, koja su ostavljena jedino svojoj snazi i svojim snovima, a sa strasnom, preranom i gotovo osvetoljubivom željom za blagoobrazijem; jeste, sa „osvetoljubivom“ željom. Ali dosta, dragi moj, opet sam udario u stranu... Još pre nego što sam počeo da te volim, već sam zamišljao tebe i tvoje usamljeničke, podivljale snove... Dosta, dosta; odista sam zaboravio o čemu sam počeo da govorim. Uostalom, jedanput je i to trebalo reći. A ranije, ranije, šta sam mogao da ti kažem? sad vidim tvoj pogled upravljen na mene, i znam da me gleda moj sin; još juče nisam mogao da verujem da ću moći ikad kao danas sedeti i razgovarati s mojim malim.
Odista je bio vrlo rasejan, a ujedno s tim nečim dirnut.
   —  sad ne moram više maštati i sanjati; vi ste mi dovoljni. Idem s vama! — rekoh ja, predajući mu se celom dušom.
   —  Sa mnom? Pa moja lutanja su eto baš završena, i baš danas: odocnio si, dragi moj. Danas se završio poslednji čin, i zavesa se spušta. Ovaj poslednji čin se mnogo odužio. Počeo je vrlo davno —još tada kad sam poslednji put pobegao bio u inostranstvo. Tada sam odbacio sve, i, da znaš, dragi moj, da sam se tada bio odvojio od tvoje mame, i da sam joj to i saopštio bio. To treba da znaš. Objasnio sam joj da odlazim zanavek, da me nikad više neće videti. Najgore je bilo što sam zaboravio da joj ostavim novaca. Ni na tebe nisam pomislio nijednog minuta. Otišao sam s tim da ostanem u Evropi, dragi moj, i da se nikad više ne vraćam kući. Emigrirao sam.
   —  Kor H ercena? H teli ste da učestvujete u propagandi u inostranstvu? Vi ste sigurno celoga života uzimali učešća u nekoj zaveri? — zapitah ga nestrpljivo.
   —  Ne, dragi prijatelju, nisam uzimao učešća ni u kakvoj zaveri. A tebi su eto oči zasjale; volim tvoje žive uzvike, dragi moj. Ne, prosto sam otputovao tada od tuge, od iznenadne tuge. To je bila, pravo da ti kažem, tuga ruskih plemića, ne umem drukčije da ti se izrazim. Plemićska tuga — i ništa više.
—  Zbog ukidanja ropstva... zbog oslobođenja seljaka? — progovorih ja zadihan.
   —  Zbog ropstva? Zar ti misliš da sam tugovao za starim ropstvom? Da nisam mogao da podnesem oslobođenje seljaka? O, ne, dragi prijatelju! Pa mi smo baš i bili oslobodioci! Emigrirao sam bez ikakve srdžbe. Dotle sam bio pomiritelni sudija i borio se svim silama, borio se nekoristoljubivo, i kad sam otputovao, nije to bilo zbog toga što sam malo bio nagrađen za svoj liberalizam. Niko od nas nije nagradu dobio, to jest, niko takav kao ja. Više sam otputovao sa gordošću nego s kajanjem, i, veruj mi, potpuno daleko i od pomisli da je sad došlo za mene doba da završim život kao kakav skromni obućar. Je suis gentilhomme avant Tout et je mourrai gentilhomme![85] Ali sam ipak bio ožalošćen. Ima nas ovakvih u Rusiji možda oko hiljadu ljudi; možda zaista ne više, ali je i taj broj dovoljan da ne umre ideja. Mi smo nosioci ideje, dragi moj!... Dragi prijatelju, govorim ti, i imam čudnu nadu da ćeš moći da shvatiš ovu zbrku. Pozvao sam te iz moga srca: odavno sam maštao o tome kako ću ti ispričati mnogo... tebi, baš tebi! A uostalom — uostalom...
   —  Ne, govorite — uzviknuh ja — opet vidim iskrenost na vašem licu... I, šta je bilo? u Evropi ste se preporodili? A šta je u stvari bila ta vaša „aristokratska tuga“? Oprostite mi, dragi moj, još ne mogu da shvatim.
—  Da li me je preporodila Evropa? Pa ja sam tada otputovao da je sahranim!
—  Da je sahranite? — ponovih ja iznenađen. On se nasmeši.
   —  Prijatelju Arkadije, sad mi se duša umorila, a duh mi se uzbunio. Nikad neću zaboraviti svoje tadašnje prve časove u Evropi. I ranije sam bio u Evropi, ali tada je bilo naročito vreme; nikad nisam putovao po njoj s tako neutoljivom tugom i... s takvom ljubavlju kao u to doba. Ispričaću ti jedan od mojih prvih tadašnjih utisaka. Jedan moj tadašnji san, stvarni san. To je bilo još u Nemačkoj. Tek što sam pošao iz Drezde, iz rasejanosti propustim stanicu na kojoj je trebalo da promenim voz, i tako dođem na drugu liniju. Odmah su me skinuli s voza; bilo je tri sata posle podne, lep, sunčan dan. Našao sam se u jednoj maloj nemačkoj varoši. Pokazali su mi gostionicu. Morao sam tu čekati; idući voz prolazio je u jedanaest sati uveče. Nekako sam bio i zadovoljan što se ovako desilo, zato što nikuda naročito nisam hitao. Skitao sam se, dragi prijatelju, skitao. Gostionica je bila stara i mala, ali sva u zelenilu i cveću, kao uvek što je kod njih. Dadoše mi jednu tesnu sobicu, i, kako sam celu noć putovao, zaspah odmah po ručku, u četiri sata posle podne.
   Prisnio mi se san koji savršeno nisam očekivao, zato što nikad još nisam imao sličan san. U Drezdi, u galeriji, nalazi se slika Kloda L orena, u katalogu uvedena pod imenom „Asis i Galateja“; ja sam je uvek zvao „Zlatni vek“, ni sâm ne znam zašto. Video sam je i ranije, i tada, na putovanju, za tri dana, video sam je još jedanput, uzgred. Ta slika mi se pojavila u snu, ali ne kao slika, nego kao stvarnost. Uostalom, ne bih mogao reći tačno šta mi se baš snilo: ali sam video, baš kao na onoj slici, ugao grčkog arhipelaga, i uz to se i vreme kao vratilo za tri hiljade godina unazad. Plavi pitomi talasi, ostrva i stene, cvetne obale, čarobna panorama u daljini, primamljiv zalazak sunca — rečima ne može da se opiše. To mesto je evropsko čovečanstvo zapamtilo kao svoju kolevku, i misao na to ispunila je moju dušu domovinskom ljubavlju. Tu je bio zemaljski raj čovečanstva: bogovi su silazili s neba i stupali u srodničke veze s ljudima... O, tu su stanovali divni ljudi! Srećni i nevini su i ustajali od sna i odlazili da spavaju ; livade i gajevi bili su puni njihovih pesama i veseloga klicanja; suvišak neutrošenih snaga izlivao se u ljubav i u prostodušnu radost. Sunce ih je oblivalo svojom toplotom i svetlošću, radovalo se svojoj divnoj deci... Čudan san, velika zabluda čovečanstva! Zlatni vek—najneverovatnija fantazija među svima koje su postojale, ali za koju su ljudi podnosili na žrtvu svoje živote i svu svoju snagu, za koju su umirali i ubijali se proroci, ali bez koje narodi neće da žive, a ne mogu ni da umru! Sve sam to osetio i proživeo u tom snu; stene i more, i kose zrake sunca na zalasku, sve sam to još video i kad sam se probudio i otvorio oči koje su mi bukvalno vlažne bile od suza. Sećam se da mi je bilo prijatno. Osećanje sreće, meni još nepoznato, prošlo mi je kroz srce, čak do bola; to je bila svečovečanska ljubav... Već je palo veče; kroz prozor moje male sobice, kroz cveće koje je stajalo na prozoru, prodirao je pramen večernjih sunčanih zraka i oblivao me svetlošću. I gle, dragi prijatelju, i gle, onaj zalazak sunca prvoga dana evropskoga čovečanstva, koje sam video u snu, pretvorio se za mene u času kad sam se probudio, na javi, u zalazak sunca poslednjega dana evropskoga čovečanstva! Tada kao da se čuo nad Evropom glas pogrebnoga zvona. Ne govorim samo o ratu, i požaru u Tiljerijama; i bez toga sam znao da sve to mora proći, cela slika staroga evropskoga sveta — ranije ili docnije; nego, kao ruski Evropljanin, nisam mogao da dopustim to. Jeste, baš tada je komuna zapalila Tiljerije... O, ne uznemiravaj se; znam da je to bilo „logično“, i odlično mogu da shvatim neodoljivost ideje; ali, kao nosilac više ruske kulturne misli, nisam mogao to da dopustim, jer je viša ruska misao baš u sveizmirenju ideja.
   A ko bi tada mogao da shvati takvu misao, ko u celom svetu? Bio sam sâm! Ne govorim o sebi lično— govorim o ruskoj misli. Tamo je bila borba i logika; tamo je Francuz bio samo Francuz, a Nemac samo Nemac, i to s većim naporom nego ikad u celoj njihovoj istoriji; prema tome, nikad Francuz nije nanosio više štete Francuskoj, ni Nemac svojoj Nemačkoj, nego baš tada! Tada u celoj Evropi nije bilo nijednog Evropljanina! Jedini sam ja, među svima tim petrolejcima, mogao im reći u oči: da je njihovo spaljivanje Tiljerija pogreška; i jedino sam ja među svima konservativcima-osvetnicima mogao reći tim osvetnicima: da je spaljivanje Tiljerija istina zločin, ali ipak stvar logična. A to zato, mali moj, što sam jedini ja, ja, Rus — bio tada u Evropi Evropljanin. Ne govorim o sebi — nego govorim o ruskoj misli. Skitao sam se, dragi prijatelju, i skitao, i tačno sam znao da moram ćutati i skitati se. Ali me je ipak bilo žao. Ne mogu, mali moj, da ne cenim svoje plemstvo. Čini mi se da se smeješ?
   —  Ne, ne smejem se — rekoh mu uzbuđeno — daleko od toga; potresli ste mi srce vašim viđenjem zlatnoga veka, i budite uvereni da počinjem da vas razumevam. Ali mi je najmilije od svega što vidim da sebe toliko cenite. H itam da vam to izjavim. Nikad od vas to nisam očekivao!
   —  Već sam ti, dragi moj, rekao da volim tvoje usklike! — nasmeja se on opet na moje naivne reči, i, digavši se iz fotelje, poče, ne primećujući, da šeta gore-dole po sobi. I ja sam ustao. Pa zatim da govori, svojim čudnim jezikom, ali duboko prožet svojom mišlju.
III
 
   — Jeste, mali moj, opet ti kažem: ne mogu da ne cenim svoje plemstvo. Kod nas, u Rusiji, izradio se u toku vekova jedan viši kulturni tip, nepoznat do sada, i koji nigde više u svetu ne postoji — tip bola za sve ljude. To je čisto ruski tip, ali kako se on razvio u višim slojevima ruskog naroda, to ja imam čast da mu pripadam. On u sebi nosi buduću Rusiju. Nas možda nema više od hiljadu ljudi — možda više, a možda i manje — ali je cela Rusija do sada živela zato da bi proizvodila tu hiljadu. Reći će neko: da je to malo, i naljutiće se što je na hiljadu ljudi utrošeno toliko vekova, i toliko miliona ljudi. Po mom mišljenju, to nije malo. Slušao sam s najvećom pažnjom. Iz njega je govorilo ubeđenje, video sam pravac celoga njegova života. Ta „hiljada ljudi“ tako je plastično ocrtavala njega samoga! Osećao sam da je njegova ekspansivnost prema meni poticala iz nekog vrlo dubokog unutrašnjeg potresa. Govorio mi je sve te tople reči zato što me voli; ali razlog zbog koga mi je počeo najednom da govori, i zbog koga je poželeo da baš sa mnom razgovara, neprestano mi je još ostajao nepoznat.
   Emigrirao sam — reče on dalje. — i nije mi žao ničega što je ostalo za mnom. Sve što je bilo u mojoj snazi, dao sam Rusiji na uslugu dok sam još bio u njoj; kad sam otputovao, produžio sam da joj služim, samo sam proširio ideju. Odslužeći tako, služio sam joj mnogo više nego da sam bio samo Rus, kao što je u to doba Francuz bio samo Francuz, a Nemac — Nemac. U Evropi to zasada još ne mogu da razumeju. Evropa je stvorila plemenite tipove Francuza, Engleza, Nemaca, ali o svome budućem čoveku ne zna još gotovo ništa. I izgleda da zasada još i ne želi da zna. To je i razumljivo: oni nisu slobodni, a mi smo slobodni. ja jedini u Evropi, sa svojom ruskom tugom, bio sam tada slobodan...
   — Dragi prijatelju, obraćam ti pažnju na ovu čudnu stvar: svaki Francuz može služiti ne samo svojoj Francuskoj, nego i celom čovečanstvu, ali pod jednim uslovom: da ostane što više Francuz; isto tako i
Englez i Nemac. Jedino je Rus, i to još u naše vreme, dakle još mnogo pre no što se bude sveo opšti račun — već stekao sposobnost da bude u najvećoj meri Rus baš tada kad je u najvećoj meri Evropljanin. U tome i jeste bitna nacionalna razlika između nas i svih ostalih, i u tom pogledu smo mi nešto potpuno zasebno. U Francuskoj sam Francuz, sa Nemcem sam Nemac, sa antičkim Grkom sam Grk, i, tim samim, u najvećoj meri Rus. Tim samim sam pravi Rus, i u najvećoj meri služim Rusiji, zato što nosim njenu glavnu misao. ja sam pionir te misli. ja sam tada emigrirao, ali da li sam time napustio Rusiju? Nisam, ne, samo sam produžio da joj služim. Mada nisam ništa radio u Evropi, mada sam otputovao samo da se skitam (i znao sam da idem samo da se skitam) dovoljno je bilo što sam putovao sa svojom mišlju i sa svojom svešću. Nosio sam sobom rusku tugu. O, nije mene tada uplašila samo prolivena krv, ni Tiljerije, nego sve što će morati posle toga da dođe... Imaju ti narodi još dugo da vode međusobnu borbu, Zato što su još odveć Nemci i odveć Francuzi, i što još nisu završili svoj zadatak u tim ulogama. I dotle me je žao te pogibije. Rusu je Evropa isto toliko mila kao i Rusija: svaki mu je kamen u njoj mio i drag. I Evropa nam je bila otadžbina isto tako kao i Rusija. još i više! Ne može se Rusija više voleti nego što je volim ja, ali nikad nisam sebi prebacivao što su mi Mleci, Rim, Pariz, riznice njihove nauke i umetnosti milije nego Rusija. Da, Rusima je milo to staro tuđe kamenje, ta čuda staroga Božjega sveta, ti komadi svetih čudesa; čak je njima to milije nego samim Evropljanima! Evropljani sad imaju druge misli i druge osećaje, i to staro kamenje je za njih izgubilo vrednost... Tamo se konservativci bore samo za svoj opstanak; a i petrolejci se otimaju samo za pravo na zalogaj. Jedino Rusija živi ne za sebe, nego za misli; i, priznaćeš, dragi prijatelju, da je važna stvar što Rusija živi evo već gotovo jedan vek, ne za sebe, nego samo za Evropu! A oni ostali? O, njima je suđeno da pretrpe strašne muke pre nego Što stignu u Carstvo Božje.
   Priznajem da sam slušao vrlo zbunjen; plašio me je već sam ton Versilovljevih reči, mada nisam mogao da se ne divim njegovim mislima. Imao sam bolestan strah: da me laže. Rekoh mu strogim glasom:
   —  Maločas ste kazali: „Carstvo Božje“. Pričali su mi da ste, kad ste bili tamo, propovedali Boga, i da ste nosili verige?
   —  Mani moje verige — nasmeja se on; — to je nešto sasvim drugo. Tada nisam još ništa propovedao, ali mi je bilo žao njihovog Boga, to je istina. U to vreme je bio objavljen ateizam... nekolicina njih su ga objavili, ali to nije važno; to su bili samo prvi vesnici. No to je bio ipak prvi korak koji je učinjen, i to je važno. I tu je opet bila logika, ali gde je god logika, tu je i tuga. ja sam bio čovek druge kulture, i moje srce nije moglo to da dopusti. Ona neblagodarnost s kojom su se ti ljudi rastajali od ideja, ono ismevanje i bacanje u blato nisam mogao da podnosim. Bio mi je odvratan šusterski način postupka. Uostalom, realnost uvek ima nešto šustersko, čak i kad postoji najvatrenija želja za idealom, i, naravno, trebalo je da to znam; ali ja sam bio čovek drugoga tipa: bio sam slobodan u izboru, a oni nisu; i ja sam plakao, zbog njih sam plakao, plakao sam za starom idejom, i možda sam plakao pravim suzama, bez ulepšavanja.
—  Zar ste tako jako verovali u Boga? — zapitah ga u neverici.
   —  Dragi prijatelju, to pitanje je možda izlišno. Uzmimo da i nisam mnogo verovao, ali ipak nisam mogao da ne tugujem za idejom. Nisam mogao da sebi predstavim vreme u kome će čovek živeti bez Boga; i da li će to ikada biti moguće! Srce mi je uvek govorilo da je to nemoguće; ali izvestan takav period je, ipak, moguć... Za mene je čak van sumnje da će taj period nastupiti; ali sam uvek zamišljao sasvim drugu sliku...
—  Kakvu?
   On je istina još u početku izjavio da je srećan, i u njegovim rečima je i bilo mnogo oduševljenja; stoga se i sećam mnogo čega od onoga što mi je tada rekao. Ali, zato što cenim ovoga čoveka, ne mislim da stavim na hartiju sve o čemu smo tada razgovarali; ipak ću ovde navesti u nekoliko crta te čudne slike koju sam uspeo da od njega izmamim. Mene su, naravno, oduvek, davno ranije mučile te „verige“; želeo sam da ih razjasnim, zbog toga sam i navaljivao. Nekoliko fantastičnih i vrlo čudnih ideja, koje je tada rekao, ostadoše mi na svagda U srcu.
   —  Dragi moj — poče on opet zamišljeno i s osmehom — ja smatram da je bitka gotova i da se borba svršila. posle psovki, bacanja blatom i ismevanja, nastalo je zatišje, i ljudi su ostali sami, kao što su i želeli: velika ranija ideja ih je napustila; veliki izvor snage, koji ih je hranio i grejao, nestajao je kao ono sunce na slici Kloda L orena, samo što je ovde već počinjao poslednji dan čovečanstva. Tada odjednom ljudi uvideše da su ostali potpuno sâmi, i odjednom osetiše da su velika siročad. Dragi moj mali, ja nikad nisam mogao da zamislim ljude da su neblagodarni i glupi. Uveren sam da će ljudi, kad osete da su ostali siročad, početi da se međusobno približuju jedni drugima tešnje i s većom ljubavi; uhvatiće se za ruke, uviđajući da su sad jedan drugome sve! Iščezla bi velika ideja besmrtnosti, i nastupila potreba da se čime zameni; ceo onaj veliki suvišak ljubavi prema Onome koji je bio Besmrtnost, okrenuće se kod svih ljudi prema prirodi, svetu, ljudima, svakom živom stvoru. Zavoleće zemlju i život neiskazano, ukoliko više budu postepeno bili svesni svoje prolaznosti i konačnosti; voleće nekom naročitom, ne pređašnjom ljubavlju. U prirodi će otkriti pojave i tajne kakve pre nisu ni slutili, jer su sad uzeli da posmatraju prirodu drugim očima, pogledom ljubavnika na ljubljenu ženu. Kad se probude, potrčaće da se međusobno izljube, pošto će biti svesni da su dani njihovi kratki, i da im taj život na zemlji jedino ostaje. Radiće jedan za drugoga, i svak će svoje deliti s drugim, i tim samim će biti srećan. Svako dete će znati da su mu svi na zemlji kao i otac i majka. „Neka sutra bude moj poslednji dan, misliće ljudi posmatrajući zalazak sunca — ne mari, ne mari što ću ja umreti, kad ostaju svi ostali, a posle njih njihova deca‘\ — I ta misao: da će ostati ostali, koji će se svi međusobno voleti, i drhtati jedan nad drugim, zamisao o viđenju posle smrti. O, požuriće oni da vole, da bi utolili veliku tugu u svome srcu. Biće gordi i drski za sebe, ali krotki jedan prema drugom; svak će drhtati za život i za sreću svačiju. Biće nežni jedan prema drugom, i neće se zbog toga stideti, kao sad, i milovaće se kao deca. Pri susretu će se gledati dubokim i mislenim pogledom, i u njihovim pogledima biće ljubav i tuga...
   — Dragi moj — prekide on sam sebe s osmehom — sve je to samo fantazija, neverovatna fantazija; ali mi je ipak dolazila pred oči vrlo često, zato što bez nje u svome životu nisam mogao da budem, i nisam mogao da o njoj ne mislim. Ne govorim o svojoj veri: moja vera je velika, ja sam deist, filosofski deist, kao i cela naša hiljada što je, no mom mišljenju, ali... interesantno je da sam svoju sliku završavao uvek sa viđenjem, kao u H ajneovom „H ristu na Baltičkom moru‘! Ne mogu da ga obiđem, ne mogu da ga, na kraju, ne zamislim usred ljudi koji su ostali siročad. On im dolazi, pruža im ruke i govori: „Kako ste mogli da ga zaboravite?“ I tad bi im svima padala koprena s očiju, i odjeknula bi zanosna himna novog i poslednjeg uskrsnuća... Ostavimo to, dragi prijatelju; a i moje „verige“ su budalaština; neka te ne ne uznemiruju. Još nešto: poznato ti je da sam na jeziku stidljiv i trezven; a sad sam se raspričao Zato što... zbog raznih osećaja, i zbog toga što s tobom razgovaram; nikom drugom, i nikad o tome ne bih pričao. To ti kažem zato da bih te umirio. Ali ja sam već bio uzbuđen; nije me lagao kao što sam se plašio, i to mi je bilo vrlo milo, jer mi je bilo jasno da je odista trpeo, bio tužan, i da je odista i nesumnjivo mnogo voleo — i to mi je bilo najmilije. To sam mu i rekao sa zanosom.
—  Slušajte — dodadoh — izgleda mi da ste pored sve vaše tuge morali tada ipak biti srećni?
On se nasmeja veselo.
   —  Danas si vrlo oštrouman u svojim primedbama — reče. — Naravno da sam bio srećan; a zar sam mogao biti nesrećan s takvom tugom? Niko nije slobodniji ni srećniji od skitača Rusa-Evropljanina, koji je jedan iz naše hiljade. To ti kažem bez šale, sasvim ozbiljno. Svoju tugu ne bih dao ni za koju drugu sreću. U tom smislu sam uvek bio srećan, dragi moj, celoga svoga života. I od sreće sam tada tvoju mamu zavoleo, prvi put u svom životu.
—  Kako prvi put u životu?
   —  Baš tako. Skitajući se i tugujući, najedanput sam je zavoleo kao nikad ranije, i odmah sam poručio da dođe.
—  O, ispričajte mi i to, ispričajte mi sve o mami!
   —  Zato sam te i pozvao ovamo; inače — nasmeši se on opet veselo — već sam se poplašio da si mi oprostio sve zlo što sam naneo tvojoj mami, zbog H ercena, ili zbog neke tamo zavere…

GLAVA OSMA
I
 
   Pošto smo tada razgovarali celo veče, i zadržali se sve do u noć, neću da navodim ceo razgovor, nego samo ono što mi je, najzad, objasnilo jednu zagonetnu tačku iz njegovoga života.
   Prvo, za mene ne podleže sumnji da je on voleo mamu, a što ju je ostavio, i „razveo se“ s njom, i otputovao, to je bilo zato što mu je nešto dosadilo, ili iz nekog sličnog razloga, kako se to uostalom događa ma kome od nas, ali što nije uvek lako objasniti. U inostranstvu je, posle dugoga vremena, opet zavoleo mamu, u odsustvu, to jest u mislima, i poručio po nju. Reći će ko: „došla mu je trenutna ćud“; ali ja ću reći nešto drugo: po mome uverenju to je bilo ozbiljnije od svega u njegovom životu, bez obzira na očevidno besposličarenje, čiji uticaj, ako se baš hoće, delimično dopuštam. Ali se kunem da u njegovu evropsku tugu ne sumnjam, i da je stavljam ne samo u isti red, nego i nesravnjeno više nego ma koju savremenu praktičnu aktivnost, na primer i građenje železničkih pruga. Njegovu ljubav prema čovečanstvu priznajem kao najiskreniji i najdublji osećaj, bez ikakvog komedijašenja; a njegovu ljubav prema mami kao nešto potpuno nesporno, iako, možda, malo fantastično. U inostranstvu, „u tuzi i sreći“, i, dodajem, u najstrožijoj kaluđerskoj usamljenosti (ovaj naročiti podatak dobio sam docnije od Tatjane Pavlovne) najedanput mu pada na pamet mama — i setio se baš njenih „upalih obraza“, i odmah pisao da dođe.
   —  Dragi prijatelju — reče on između ostaloga — najedanput mi je došlo u svest da mene, kao moralno i razumno biće, moja služba ideji ne oslobađa obaveze da u toku svoga života načinim praktički srećnim bar jedno biće.
—  Zar jedna tako knjiška misao da bude razlog svemu? — zapitah ga u nedoumici,
   —  To nije knjiška misao. Uostalom, kako hoćeš. Ipak se sve poklapalo: voleo sam tvoju mamu u stvari i iskreno, a ne knjiški. Da je tako nisam voleo, ne bih pisao po nju, nego bih „usrećio“ kakvoga Nemca ili Nemicu, pošto mi je već došla u glavu ta ideja. A to, da čovek bezuslovno usreći makar jedno biće za svoga života, i to ne samo praktički, nego stvarno, ja bih naredio da to bude dužnost svakog inteligentnog čoveka; baš kao što bih uneo u zakon da se natera svaki seljak da zasadi bar jedno drvo u svom životu, s obzirom na opustošene šume u Rusiji; uostalom, jedno drvo bi bilo malo; moglo bi se narediti: svake godine po jedno drvo. Viši čovek, umno razvijen čovek, koji ide za višom idejom, često se sasvim odvoji od stvarnosti, postaje smešan, ćudljiv i hladan, čak, mogu da ti kažem, i glup; i to ne samo u praktičnom životu nego, na kraju krajeva, glup i u svojim teorijama. I zato bi obaveza: da bude aktivan praktički, i da usrećava bar jedno biće—popravila sve, i osvežila bi i samoga usrećitelja. Kao teorija ovo je vrlo smešno, ali kad bi se pretvorilo u praksu i prešlo u običaj, ne bi nimalo bilo glupo. To sam iskusio na sebi: čim sam uzeo da razvijam tu misao o novoj zapovesti, s početka, razume se, jedino u šali, odmah sam počeo da uviđam koliko je velika, a pritajena u meni moja ljubav prema tvojoj majci. Do tada, uopšte nisam znao da je volim. Dok sam bio s njom, služila mi je samo za moje zadovoljstvo — dok je bila lepa; a posle sam je mučio svojim ćudima. Tek sam u Nemačkoj saznao da je volim. Počelo je s uspomenom na njene upale obraze, kojih nikad ne mogu da se ne sećam, a neki put čak i da ih ne vidim bez bola u srcu, bukvalnog bola, pravog, fizičkog bola. Ima, dragi moj, bolnih uspomena, koje pričinjavaju istinski bol; njih ima svaki čovek, samo ih ljudi zaboravljaju; ali se dešava da ih se najedanput sete, makar samo u jednoj jedinoj crti, i posle nikako više ne mogu da tu uspomenu oture od sebe. Počeo sam tako i ja da se sećam hiljadu pojedinosti iz svoga života sa Sonjom; najzad su uspomene same nagrtale, i nailazile masama, i mučile me dok sam nju čekao. Najviše me je mučilo sećanje na njenu večitu poniženost prema meni, i na to da je ona sebe večito smatrala za beskrajno nižu od mene u svakom smislu — zamisli —- čak i u fizičkom. Stidela se i usplahirila bi se ako slučajno pogledam na njene ruke i prste, koji su potpuno nearistokratski. Ali ne samo zbog prstiju, nego zbog cele svoje spoljašnjosti se stidela, bez obzira na to što sam voleo njenu lepotu. Uvek je bila prema meni stidljiva, gotovo divlja; ali je najgore bilo to što je ispod te stidljivosti uvek virio i neki strah. Ukratko, smatrala se prema meni kao niže, ili čak, u neku ruku, nepristojno stvorenje. Pomišljao sam, naročito u početku, da me neprestano još smatra za svoga spahiju, te se zato boji; ali nije bilo tako. Međutim, kunem ti se, sposobnija je nego iko da shvati moje mane; i u svom životu još nisam sreo ženu koja bi imala tako fino i pronicljivo srce. O, kako je bila nesrećna kad sam u početku, dok je još bila tako lepa, tražio da se kinđuri. Nije tu bilo uvređeno samo njeno samoljublje, nego još i jedan drugi osećaj: osećala je da nikad neće moći biti gospođa, i da će u tuđem kostimu samo biti smešna. Kao žena, nije htela da bude smešna u svojoj haljini, i bilo joj je jasno da svaka žena treba da ima svoj kostim, što hiljade i stotine hiljada žena nikad neće shvatiti — jer žele samo da se oblače po modi. Bojala se mog podrugljivog pogleda — to je! Naročito bolno sam se sećao njenih duboko začuđenih pogleda koje sam za sve naše zajedničko vreme često osećao na sebi: u njima je bilo izraženo puno shvatanje njene sudbine, i budućnosti koja je čeka; tako da mi je teško bilo od tih pogleda, iako se, priznajem, tada nisam s njom upuštao ni u kakve razgovore, i sve sam tretirao nekako s visine... Ali, znaš, nije ona uvek bila tako strašljiva i divlja, kao što je sad; i sad se događa da se najedanput razveseli, i postane lepa kao da joj je dvadeset godina; a tada, u mladosti, vrlo često bi se rašćeretala i raskikotala, naravno, u svom društvu, s devojkama i sa ženama na imanju; a kako bi pretrnula kad bih je iznenada zatekao da se smeje! Kako bi brzo porumenela i plašljivo me pogledala! Jedanput, kratko vreme pre moga odlaska u inostranstvo, to jest uoči moga raskidanja s njom, ušao sam bio u njenu sobu i zatekao je sâmu za stočićem, bez ikakvoga rada, nalakćenu na sto i duboko zamišljenu. Nikad inače nije sedela bez rada. U to vreme sam već davno prestao biti nežan prema njoj. Pošlo mi je za rukom da joj priđem tiho, na prstima, te je iznenada zagrlih i poljubih. Ona je skočila, i — nikada neću zaboraviti ono oduševljenje i onu sreću u njenom licu; a sve to samo za čas; lice joj brzo porumene, a oči zasjaše. Znaš li šta sam pročitao u tom njenom svetlom pogledu? „Udelio si mi milostinju“ — eto to. Zacenila se od plača pod izgovorom da sam je uplašio. A ja sam se već tada zamislio... Uopšte, sve takve uspomene — vrlo je to teška stvar, dragi moj prijatelju. To je kao što kod velikih umetnika ima ponekad tako bolnih scena, da se pamte celoga života; recimo, poslednji monolog Otelov kod Šekspira; Evgenija Onjegina klečanje pred Tatjanom, kod Puškina; ili susret pobegloga robijaša s detetom, s devojčicom, u hladnoj noći kod studenca, u Jadnicima Viktora H iga. Te se scene jedanput zariju u srce, i posle Zanavek ostaje rana... O, kako sam čekao Sonju, i sam želeo da je što pre zagrlim! S grčevitim nestrpljenjem sam maštao o sasvim novom životnom programu; maštao sam da postepeno, s metodičkim naporima, uništim u njenoj duši taj stalni strah od mene; da joj objasnim njenu sopstvenu vrednost i sve čime je čak viša od mene... Vrlo dobro sam znao i tada, da bih uvek počeo da volim tvoju mamu čim se odvojim od nje, i da ohladnim prema njoj kada god se s njom nađem. Ali tada nije bilo tako, tada je stvar stajala sasvim drukčije.
Bio sam iznenađen: „A ona?“ senu mi kroz glavu, te ga zapitah oprezno:
—  Pa kako ste se onda sastali s mamom?
   —  Tada? Nisam se uopšte sastao sa njom. Ona je tada jedva doputovala do Kenigsberga, pa je tamo i ostala; a ja sam bio na Rajni. Nisam joj pošao u susret, nego sam joj poručio da ostane i da čeka. Videli smo se tek mnogo docnije, o, mnogo docnije, tek kad sam otišao do nje da molim da mi dopusti da se oženim…

II
 
   Ovde ću saopštiti samo suštinu razgovora, to jest samo ono što sam mogao da zapamtim, jer je počeo da mi govori bez veze. Pričanje mu je najedanput postalo još deset puta više bez veze i bez reda, kad je došao do ove teme.
   Sreo se s Katarinom Nikolajevnom neočekivano baš u ono vreme kad je čekao mamu, u najnestrpljivijem trenutku čekanja. Svi su bili tada na Rajni, u jednoj banji, i svi su se lečili. Muž Katarine Nikolajevne bio je već gotovo na samrti, ili je bar, po lekarskom mišljenju, bio osuđen na smrt. Ona je Versilova od prvoga susreta porazila, nečim ga očarala. To je bio fatum. Obraćam pažnju na to da, zapisujući i prisećajući se sad, ne mogu da se opomenem da je on i jedanput u svome pričanju upotrebio reč „ljubav“, ili da je bio „zaljubljen“. Reči „fatum“ pak sećam se.
   To je odista bio fatum. On to nije hteo; „nije hteo da voli“. Ne znam da li ću uspeti da to iskažem jasno; cela se njegova duša bunila baš protiv toga fakta, što mu se takvo što moglo da dogodi. Sve što je u njemu bilo sloboda, jednim udarcem je iščezavalo posle ovoga susreta; čovek se za navek prikovao uz ženu koja ga se nije ništa ticala. On nije želeo ovo ropstvo strasti. Reći ću sada otvoreno: Katarina Nikolajevna je redak tip otmene dame — tip kakvoga u tome krugu možda i nema. To je tip u najvećoj meri iskrene i otvorene žene. Čuo sam, to jest znam tačno, da je zbog toga i bila neodoljiva u otmenom društvu, kad bi se u njemu pojavila (često se udaljavala iz njega, sasvim). Versilov, naravno, nije poverovao tada, pri prvom susretu s njom, da je ona, takva; verovao je baš u suprotno, to jest da je pretvorna i da je jezuitka. Ovde ću odmah, unapred, da dam i njen sud o njemu: ona je tvrdila da on o njoj nije ni mogao drukčije misliti, „zato što idealist, kad udari glavom o stvarnost, uvek je više nego drugi ljudi sklon da pretpostavi gadost“. Ne znam da li je ovo o idealistima uopšte tačno, ali o njemu je bilo potpuno tačno. Ovde ću zapisati, ako hoćete, i svoj sud, koji mi je senuo kroz glavu dok sam ga tada slušao: čini mi se da je on mamu voleo, tako da kažem, više humanom i opštečovečanskom ljubavlju, nego prostom ljubavlju kojom se uopšte vole žene; i kad je sreo ženu koju je zavoleo tom prostom ljubavlju, nije hteo tu ljubav, najverovatnije zato što na nju nije bio navikao. Uostalom, možda je ova misao netačna; njemu je, naravno, nisam ni saopštio. Bilo bi to nedelikatno; a kunem se, bio je i u takvom stanju, da ga je pogotovo trebalo štedeti; bio je uzbuđen; često je pričanje prekidao, ćutao bi po nekoliko minuta, šetao po sobi sa ljutitim licem. Ona je tada ubrzo saznala njegovu tajnu; možda je, ko zna, koketovala s njim naročito: i najčistije žene postaju podle u takvim prilikama; to je njihov nesavladivi instinkt. Razišli su se s ogorčenim prekidom, i izgleda da je on hteo da je ubije; u svakom slučaju ju je zaplašio, i možda bi je i ubio, „ali se sve obratilo u mržnju“. posle je nastupio jedan čudan period: on se najedanput predao čudnom zadatku: da se muči disciplinom, „tačno onom kojom se služe kaluđeri. Postepeno i pomoću metodičkoga vežbanja savlada čovek svoju volju, počinjući od najsmešnijih i najmanjih stvari, a završava potpunim potčinjavanjem svoje volje, i postaje slobodan“. Još je rekao da je kod kaluđera ta stvar sasvim ozbiljna, jer je na osnovu hiljadugodišnjega vežbanja podignuta do nauke. Najviše pada u oči sledeće: tu ideju o „disciplini“ nije on sebi zadao zbog toga da bi se oslobodio od Katarine Nikolajevne, nego baš potpuno uveren da ne samo da je više ne voli nego da je u najvećoj meri mrzi. Toliko je verovao u svoju mržnju prema njoj, da je čak pomišljao da se zaljubi i oženi njenom pastorkom, koju je zaveo knez; sâm sebe je potpuno uverio u svoju novu ljubav, ujedno i izazvao bezgraničnu ljubav nesrećne idiotke, i bar tom ljubavlju učinio je za poslednjih meseca njenoga života beskrajno srećnom. Zašto se on tada, umesto ove devojke, nije setio mame, koja ga je neprestano čekala u Kenigsbergu — to je za mene ostala neobjašnjena tajna... Naprotiv, na mamu je najednom potpuno zaboravio; čak joj nije slao ni novca za izdržavanje, i nju je tada spasla samo Tatjana Pavlovna. Najedared, ide on mami da je „moli“ da mu dopusti da se venča s onom devojkom, pod izgovorom da „takva nevesta nije žena“. Ah, možda je sve to samo portre „knjiškog čoveka“, kako se o njemu izrazila docnije Katarina Nikolajevna; ali otkuda onda da su ovi „apstraktni ljudi“ (ako je već istina da su apstraktni) sposobni da se ipak toliko stvarno muče, da dolazi i do tragedija? Uostalom, tada, onoga večera, o tome sam malo drukčije mislio, i potresla me je jedna misao:
   —  Vi ste ceo svoj duševni razvitak, svu svoju Dušu stekli patnjom i borbom u toku celoga vašega života, a ona je svoje savršenstvo dobila na poklon. To je nejednakost... Žene time upravo revoltiraju! — Rekao sam ovo ne u nameri da mu polaskam, nego sa žarom, čak sa srdžbom.
   —  Savršenstvo? Njeno savršenstvo? Nema ona nikakvo savršenstvo! — reče on gotovo iznenađen mojim rečima — to je jedna najobičnija žena, ona je čak žena bez ikakve vrednosti... Ali je prinuđena da ima savršenstva!
—  Zašto je prinuđena?
—  Zato što, kad već ima toliku vlast, mora imati i sva savršenstva! — pakosno uzviknu on.
—  Žalosno je što ste i sad još toliko izmučeni! — ote mi se i nehotice iz usta.
   —  Sad? Izmučen? — ponovi on opet moje reči, zastavši preda mnom kao u nedoumici. I tada mu najednom jedan tih, dug osmejak ozari zamišljeno lice, i on diže pred sobom u vis prst kao pokušavajući da nešto reši. Zatim, pošto se ponovo pribrao, dohvati sa stola raspečaćeno pismo i baci ga preda me:
   —  Na, čitaj! Bezuslovno je potrebno da saznaš sve... Zašto li si me samo naveo da toliko preturam po tim starim ludostima. Samo sam oskrvnio srce i naljutio se!...
   Ne umem ni da izrazim svoje iznenađenje. Pismo je bilo od nje, upućeno njemu danas, i on ga je primio oko pet sati posle podne. Pročitao sam ga gotovo dršćući od uzbuđenja. Bilo je kratko, ali napisano tako otvoreno i iskreno, da sam, čitajući ga, gotovo video nju pred sobom i čuo njene reči. Sasvim mu je otvoreno (i zbog toga je bilo gotovo dirljivo) priznala: da ga se boji, i zatim ga je prosto zamolila da je „ostavi na miru“. Na kraju ga je izvestila da sada definitivno polazi za Bjoringa. Nikada ranije mu nije pisala. A evo šta sam ja razumeo iz njegovih objašnjenja: Čim je, posle podne, pročitao ovo pismo, osetio je nešto što ni najmanje nije očekivao: prvi put u toku ove dve fatalne godine, nije prema njoj imao ni najmanje mržnje, i nije bio ni najmanje potresen, kao što je bio, recimo, nedavno kad je „poludeo“ na samu vest o Bjoringu. „Naprotiv, poslao sam joj blagoslov od svega srca“ — rekao mi je sa dubokim osećajem. Saslušao sam ove njegove reči sa ushićenjem. Znači, sve što je u njemu bilo od strasti i muka, iščezlo je jednim udarcem, sâmo sobom, kao san, kao dvogodišnja sugestija. Još ne verujući sebi, pohitao je posle toga mami — i, šta se dogodilo, ušao je kod nje baš u trenutku kad je ona postala slobodna, kad je umro starac koji ju je juče njemu zaveštao. Eto ova dva događaja, koja su pala istovremeno, potresla su njegovu dušu. Malo vremena posle toga krenuo je da potraži mene; to što je u takvim prilikama prvo pomislio na mene, nikad mu neću zaboraviti.
   Neću zaboraviti ni to kako se svršilo ovo veče. Ovaj se čovek najednom sav preobrazio. Sedeli smo duboko u noć. O tome kakav je utisak ta „vest“ učinila na mene, pričaću docnije, na svom mestu, a sad samo nekoliko završnih reči o njemu. Kad sada o svemu razmišljam, sećam se da me je tada najviše očaravala njegova smirenost preda mnom, njegova toliko otvorena iskrenost prema meni, tako malom! „To je bio zagušljiv dim, ali neka je blagosloven! — reče on — da nije bilo te zaslepljenosti, možda nikad ne bih našao u svom srcu tako potpunu i za navek jedinu moju caricu, moju paćenicu — tvoju mamu“. Ove oduševljene njegove reči, koje je izgovorio spontano, naročito beležim, s obzirom na ono što će se dogoditi docnije. A tada je njima pridobio i pobedio moju dušu.
   Sećam se, pred kraj smo se užasno razveselili. Poručio je šampanjca, te smo pili u zdravlje mamino i u zdravlje „budućnosti“, Bio je tako pun života, i tako se spremao da živi! Ali nismo se od vina tako razveselili: ta ispili smo svega po dve čaše. Ne znam zašto, pred kraj nas je spopao gotovo neodoljiv smej. Počeli smo da govorimo o sasvim sporednim stvarima; pričao mi je razne anegdote; a i ja njemu. I naš smej i naše anegdote bile su potpuno bez zlobe i bez pakosti, zato što smo bili veseli. Nikako nije hteo da me pusti: „Sedi još malo, sedi još!“ ponavljao je, i ja sam ostajao. Čak je izašao da me isprati. Veče je bilo divno, malo je stegao mraz.
   —  Recite mi, jeste li joj već odgovorili? — zapitah ga najednom, potpuno neočekivano, poslednji put se rukujući s njim na raskrsnici.
   —  Nisam još, nisam još, ali to je svejedno. Dođi sutra, dođi ranije... Čuj, evo još nešto: okani se L amberta sasvim, a „dokument“ uništi, i to što pre.
   Kad je to izrekao, najednom je otišao. ja ostadoh stojeći u mestu, i toliko zbunjen da nisam mogao da se rešim da ga zadržavam. Izraz „dokument“ me je naročito potresao: od koga bi drugoga on mogao znati o dokumentu, ako ne od L amberta? Vratio sam se kući vrlo zbunjen. Da li je odista moguće — prođe mi iznenada kroz glavu — da dvogodišnja sugestija iščezne kao san, kao dim, kao priviđenje?

GLAVA DEVETA
I
 
   Idućega jutra probudio sam se mnogo svežiji i raspoloženiji. Donekle sam sebi prebacivao, nehotice i od srca, što sam sa izvesnom neozbiljnošću i nekako s visoka, kako mi se činilo u sećanju, saslušao juče izvesna mesta njegove „ispovesti“. Ako je ispovest delimično i bila nesređena, ako su neka otkrivenja i bila malo nejasna i čak neskladna — Bože moj, zar se on spremao na oratorski govor kad me je juče zvao k sebi? On mi je samo učinio veliku čast što mi se obratio kao jedinom prijatelju u takvom času; i to mu nikad neću zaboraviti. Naprotiv, njegova ispovest je bila „dirljiva“, makar mi se ko i podsmevao zbog ovoga izraza; a ako je ponegde i blesnulo ponešto cinično ili smešno, ja sam bio dovoljno široke duše da shvatim i dopustim realizam — koji uostalom ne prlja ideal.
   Najvažnija je stvar: da sam najzad razumeo ovoga čoveka; čak mi je delimično bilo žao, i nekako me ljutilo što se sve pokazalo tako prosto: toga sam čoveka u svom srcu uvek postavljao na vrlo veliku visinu, u oblake, i uvijao njegovu sudbinu nekom tajanstvenošću, tako da sam i protiv svoje volje želeo da se čarobno sanduče otvori na zapleteniji način. Uostalom, u njegovom upoznavanju s njom, i u dvogodišnjoj patnji njegovoj bilo je dosta složenoga; „on nije hteo fatum života, njemu je potrebna bila sloboda, a ne ropstvo fatuma; jer je zbog ropstva fatumu morao da rastuži mamu koja je čekala u Kenigsbergu“... Uz to, toga sam čoveka u svakom slučaju smatrao za propovednika: on je u srcu nosio zlatni vek i znao je budućnost ateizma; tada, susret s njom skrha sve i izopači sve!... Ne, ja nju nisam izdao, ali sam ipak bio na njegovoj strani. Mama, na primer, razmišljao sam, ni u čem ne bi smetala njegovoj sudbini, čak ni da je bio u braku s njom. To sam razumevao; to je nešto sasvim drugo nego susret s onom. Istina, ni mama mu ne bi dala mira, ali to bi bilo utoliko bolje: te vrste ljude treba drukčije ceniti, makar njihov život i za svagda ostao takav; tu nema ništa ružno; naprotiv, ružno bi bilo kad bi se oni smirili, ili postali uopšte slični svima ostalim osrednjim ljudima. Njegove pohvale plemstvu, i njegove reči: „Je mourrai gentilhomme“[86] nimalo me nisu zbunjivale; shvatio sam kakav je to bio gentilhomme; to je bio tip koji napušta sve, i postaje propovednik svesvetskog građanstva i glavne ruske misli, „sveujedinjenja ideja“. I premda sve to može biti čak i besmislica, to jest to „sveujedinjenje ideja“ (što se, naravno, ne može zamisliti) ipak je jedna stvar lepa: celoga života se klanjao ideji, a ne glupom zlatnom teletu. Bože moj! A kad sam ja smislio svoju „ideju“, da li sam se ja, baš ja, klanjao zlatnom teletu? da li mi je tada trebao novac? Kunem se da mi je bila potrebna samo ideja! Kunem se da nijednu stolicu, nijedan divan ne bih obložio somotom, nego bih, kad bih imao i sto miliona, jeo tačno jedan tanjir goveđe supe, kao i sad!
   Obukao sam se i pohitao k njemu. Dodajem: da sam i u pogledu njegovoga sinoćnjega ispada o „dokumentu“ bio pet puta spokojniji nego juče. Prvo, nadao sam se da ću se s njim objasniti, a drugo: šta ima u tome ako se L ambert progurao i do njega i razgovarao s njim? Ali je moja najglavnija radost bila u jednom vanrednom osećanju: to je bila misao da on više „ne voli“ nju; u to sam užasno verovao, i osećao sam kako mi je sa srca pao strašan kamen. Sećam se da mi je došla na um još jedna stvar: ona njegova poslednja, ružna i besmislena ljutnja na vest o Bjoringu, i pošiljka tadašnjega uvredljivoga pisma; baš ta krajnost je i mogla poslužiti kao proroštvo i preteča potpuno radikalne promene u njegovim osećanjima, i bliskog njegovog povratka zdravom smislu; to je bilo valjda kao u bolesti — mislio sam — on je baš morao doći na suprotnu tačku — dakle, bila je to kao neka medicinska epizoda, lekarsko predviđanje prelaza. Ova misao me učini srećnim.
   „I neka je, neka raspolaže kako hoće svojom sudbinom, neka pođe za svoga Bjoringa, samo kad je on, moj otac, moj prijatelj, više ne voli“ — klicao sam ja. Uostalom, u tome je ležala izvesna tajna mojih ličnih osećanja, o kojima ovde, u ovim mojim beleškama, neću da govorim.
   Ovo je dovoljno. A sad ću da ispričam ceo užas koji je nastupio, svu mahinaciju fakata, bez ikakvih svojih rasuđivanja.

II
 
   U deset sati, baš kad sam se spremio da pođem, kod njega, naravno, pojavi se Darja Onisimovna. Zapitah je radosno: da li je on šalje, i naljutih se kad sam čuo da je ne šalje on, nego Ana Andrejevna, i da je ona, Darja Onisimovna „izašla iz stana odmah po svanuću“.
—  Iz koga stana?
—  Iz onoga, gde ste juče bili. Taj stan je sad uzet na moje ime za dete, a plaća ga Tatjana Pavlovna...
—  Baš mi je sasvim svejedno! -— izustih ljutito —je li samo on kod kuće? H oću li ga zateći?
   Na moje iznenađenje saznadoh od nje da je on još ranije nego ona otišao od kuće; ona je otišla „po svanuću“, a on, dakle, još ranije.
—  Ali se sad već vratio?
   —  Nije; sigurno se nije vratio; a neće se možda nikako ni vratiti — odgovori ona gledajući me istim oštrim i lukavim pogledom, koji isto onako nije skidala sa mene kao za vreme one posete kad sam ležao bolestan, koju sam uostalom već opisao. Mene je uglavnom uznemirilo to što se eto opet pojavljuju neke tajne i gluposti, i što ti ljudi, očevidno, ne mogu da žive bez tajni i bez lukavstava.
—  Zašto ste rekli: sigurno se neće vratiti? Šta ste time mislili? Otišao je mami? je li to sve?
—  N-ne znam.
—  Zašto ste došli ovamo?
   Saopštila mi je da sad ide od Ane Andrejevne koja me zove, i bezuslovno me čeka odmah, jer „posle će biti dockan“. Ova nova zagonetna reč me je već naljutila:
   —  Zašto dockan? Neću da idem, i neću doći! Ne dam da ovako sa mnom raspolažu. Neka najuri L amberta — tako joj recite; i ako mi pošalje svoga L amberta, prebiću mu leđa — tako joj saopštite!
Darja Onisimovna se užasno uplašila.
   —  Ah, nemojte! — priđe mi korak bliže, sklopivši ruke i moleći me —- nemojte da prenagljujete. U pitanju je važna stvar, za vas sâmora je vrlo važna, i za nju je takođe važna, i za Andreju Petrovića, i za vašu mamicu — za sve... Ah, molim vas da posetite Anu Andrejevnu odmah, jer više ne može da čeka... tako mi časti... a posle rešite sami.
Gledao sam je srdito i s odvratnošću.
   —  Glupost, nema ništa od toga, neću doći! — viknuh joj tvrdoglavo i zlurado — počinje novo nešto sada! Možete li vi to da razumete? Izvinite, Darja Onisimovna: namerno neću da dođem, namerno neću da vas ispitujem. Vi me samo izbijate iz koloseka. Neću da ulazim u vaše tajne.
   Ali kako ona nikako nije htela da izađe, nego je neprestano stajala, ja, uzev bundu i kapu, izađoh i ostavih je nasred sobe. U mojoj sobi nije bilo nikakvih pisama ni hartija; a ni ranije nisam nikad zaključavao vrata kad sam izlazio. Ali, nisam uspeo još ni da dođem do kapije, kad sa stepenica strča za mnom bez šešira i u domaćoj haljini moj gazda, Petar H ipolitović.
—  Arkadije Makaroviću! Arkadije Makaroviću!
—  Šta želite od mene?
—  Zar nećete izdati nikakve naredbe pre nego što izađete?
—  Neću.
Pogledao me je radoznalo, očevidno uznemiren.
—  Odnosno stana, na primer.
—  Šta ima sa stanom? Zar vam nisam poslao kiriju na vreme?
   —  Nije to, ne govorim ja o kiriji — razvuče on usta u širok osmejak, neprestano me gledajući značajno.
—  Šta vam je danas svima? — viknuh najzad gotovo pobesneo — Šta hoćete, govorite!
On počeka još nekoliko sekundi, sve kao da od mene nešto očekuje.
   — Znači, naredićete docnije... kad vam sad nije volja — reče on, još više raširivši usta — izvolite, idite; i ja moram na dužnost.
   Pa otrča uza stepenice. Naravno, sve to moglo je biti povod za razmišljanje. Naročito ne propuštam ni najmanju crtu od cele te sitničarske besmislice, zato što je svaka crtica docnije ušla u završnu celinu, i u njoj našla svoje mesto, o čemu će se uveriti i sam čitalac. A da su me tada odista izbijali iz koloseka, to je istina. Što sam bio toliko uzbuđen i razdražen, zbog toga je što sam opet razaznao u njihovim rečima onaj intrigantski i zagonetni ton koji mi je postao mrzak i opominjao me na staro. Ali, produžavam.
   Versilov nije bio kod kuće, i otišao je odista čim je svanulo. „Naravno, otišao je mami“, ostajao sam ja uporno pri svom tvrđenju. Dadilju, jednu priglupu ženu, nisam hteo da pitam, a sem nje nikoga nije bilo u stanu. Požurio sam mami; priznajem, toliko uznemiren, da sam na pola puta uzeo kola. Kod mame od sinoć nije dolazio. S mamom je bila samo Tatjana Pavlovna i L iza. Čim sam ušao, L iza poče da se sprema da izađe.
   Sve su sedele gore, u mom „mrtvačkom sanduku“. U salonu dole, ležao je na stolu Makar Ivanović, a pored njega je jedan starac po taktu čitao psaltir. Neću sad opisivati stvari koje se odnose neposredno na događaj, ali ipak moram da zabeležim da mrtvački sanduk, koji su već načinili i koji je stajao tu u sobi, nije bio prost, iako je bio crn, nego prevučen somotom, a i pokrov na pokojniku bio je od skupe materije. Sve je to bila raskoš koja nije odgovarala starcu ni njegovim željama; ali tako su uporno htele mama i Tatjana Pavlovna zajedno.
   Naravno, nisam ni očekivao da ih zateknem vesele; ali neka naročita tuga, sa brigom i uznemirenošću, koju sam pročitao u njihovim očima, odjednom me je porazila, i ja odmah zaključih da tome „sigurno nije razlog jedino pokojni starac“. Svega toga se, ponavljam, odlično sećam.
   Mamu sam nežno zagrlio, i odmah je zapitao za njega. U maminom pogledu zasjala je uzbuđena radoznalost. Ispričao sam ukratko da sam s njim prveo sinoć celo veče do duboko u noć; danas je pak otišao od kuće još o svanuću, premda me je sinoć pozvao pri rastanku da danas dođem što ranije. Mama mi nije odgovorila ništa, ali Tatjana Pavlovna, ugrabivši jedan trenutak, zapreti mi prstom.
   —  Do viđenja, brate! — najedared mi reče L iza, izlazeći brzo iz sobe. Naravno, brzo pođem i ja za njom, i stignem je na vratima na izlasku iz stana.
—  Znala sam da ćeš sići — reče mi ona brzo šapćući.
—  L izo, šta je ovo?
   —  Ni ja ne znam, samo je nešto krupno. Po svoj prilici je to sad završetak „večite istorije“. Nije dolazio ovamo, a one sigurno imaju o njemu neke izveštaje. Tebi one neće ništa reći, da znaš, a ni ti nemoj da raspituješ, ako si pametan... Mama je sva ubijena. Ni ja nisam ni za što pitala. Zbogom.
Otvorila je vrata.
   —  L izo, čekaj, a ima li kod tebe štogod? — zapitah je i izađem za njom u hodnik. Njen užasno utučeni, očajni izgled zaparao mi je srce. Pogledala me je ne samo ljutito, nego ogorčeno, žučno; pa se osmehnula i odmahnula rukom.
   —  Kad bi umro, zahvalila bih Bogu! — dobaci mi L iza sa stepenica i ode. To mi je rekla za kneza Sergija Petrovića; on je u to vreme ležao u groznici i bez svesti. „Večita istorija! Koja je to večita istorija?“ — pomislih razdražen, i najedared mi dođe volja da onima dvema neizostavno ispričam makar samo jedan deo mojih jučerašnjih utisaka koje sam dobio od njegove sinoćne ispovesti, pa i samu njegovu ispovest. „One sada misle o njemu nešto ružno — neka dakle saznaju sve!“ — proletelo mi je kroz glavu.
   Sećam se da mi je pošlo za rukom da počnem pričanje nekako vrlo vešto. Odmah im se na licu pojavila neobična radoznalost. Tatjana Pavlovna nije skidala očiju s mene; mama je bila više povučena; bila je vrlo ozbiljna, ali joj se na licu pojavio jedan lak, divan, iako potpuno beznadan osmejak, koji nije iščezavao za celo vreme moga pričanja. Naravno, zadržavao sam se samo na duhovnim stvarima, iako sam znao da je to za njih gotovo nerazumljivo. Na moje veliko iznenađenje, Tatjana Pavlovna se nije uplitala, nije iziskivala tačne pojedinosti, nije neprestano prekidala, kao što je imala običaj uvek kad god bih počinjao štogod da govorim. Samo je po koji put stiskivala usne i zatvarala oči, kao trudeći se da bolje razume stvar. U pojedinim trenutcima mi se čak činilo da razumeju sve; ali to je bilo nemoguće! Pričao sam, na primer, o njegovom sinoćnjem oduševljenju, o oduševljenju za mamu, o njegovoj ljubavi prema mami, o tome da je poljubio njen portre... Slušajući to, brzo su se i ćutke pogledale; mama je sva porumenela; pa su obe opet produžile da ćute. Zatim... zatim, naravno, u maminom prisustvu nisam mogao da dodirnem glavnu tačku, to jest njegov susret s njom, i sve ostalo, i, što je najvažnije, njeno jučerašnje pismo, i moralno „uskrsnuće“ njegovo posle toga pisma — a to je bilo baš najvažnije, bez čega one njegove jučerašnje osećaje, kojima sam mislio da obradujem mamu, nisu u stvari razumele; naravno, to se nije desilo mojom krivicom, jer sam sve što je moglo da se kaže, ispričao iskreno. Završio sam pričanje potpuno zbunjen: one nisu prestajale da ćute, tako da mi je postalo neprijatno u njihovom društvu.
   —  Verovatno će on sad već biti kod kuće; a možda sedi kod mene i čeka — rekoh ja i ustadoh da izađem.
—  Idi, idi! — odlučno reče Tatjana Pavlovna.
—  Jesi li bio dole? — zapita me mama poluglasno, opraštajući se sa mnom.
   —  Bio sam, poklonio se i pomolio se Bogu za njega. Što ima spokojan, preobražen lik, mama! H vala vam, mama, što niste žalili trošak za njegov sanduk. U početku mi se to učinilo čudno, ali mi je odmah palo na um da bih i ja tako učinio.
—  H oćeš li doći sutra u crkvu? — zapita me, i zadrhtaše joj usne.
   —  Kako možete da me pitate takvo što, mama? — začudih se ja — doći ću; i danas ću na pomen doći; i„. sem toga, sutra je vaš rođendan, mama, draga moja mama! Da je živeo, samo još tri dana!
   Izašao sam s bolesnim čuđenjem; šta znači postavljati mi takva pitanja: da li ću doći ili neću doći na opelo u crkvu? Znači, kad o meni tako misle — šta li tek mora da misle o njemu?
   Znao sam da će za mnom istrčati Tatjana Pavlovna, te sam naročito zastao na izlaznim vratima; ona, kad me je stigla, gurne me rukom na stepenice, pođe za mnom i za sobom zatvori vrata.
—  Tatjana Pavlovna, vi dakle Andreju Petrovića ne čekate ni danas, ni sutra? Bojim se...
   —  Ćuti. Vrlo važno što se ti bojiš. Reci ono šta tamo gore nisi hteo da kažeš kad si pričao jučerašnje budalaštine.
   Nisam smatrao za potrebno da krijem, i, gotovo ljut, ljut na Versilova, saopštio sam joj sve: o jučerašnjem pismu, koje je on dobio od Katarine Nikolajevne, i o utisku od toga pisma, to jest o uskrsnuću njegovom u nov život. Na moje veliko čudo, nju nije nimalo iznenadila vest o pismu, te se ja dosetih da je ona za njega morala znati.
—  Da ne lažeš?
—  Ne, ne lažem.
—Gle, molim te! — nasmeši se ona pakosno i zamišljeno: — uskrsnuće! Od njega ćemo i to dočekati!
Da li je istina da je poljubio portre?
—  Istina je.
—  Je li ga poljubio s osećajem? Nije se pretvarao?
   —  Pretvarao? Zar se on kadgod pretvara? Da vas je stid, Tatjana Pavlovna! Imate surovu, žensku dušu.
   To sam rekao vatreno; ali ona kao da me nije ni slušala: opet je o nečem razmišljala, bez obzira na veliku hladnoću na stepenicama. ja sam bio u bundi, a ona samo u haljini.
   —  Zamolila bih te za jednu stvar, ali je nevolja što si mnogo glup — reče mi ona s prezrenjem i ljutito. — Čuj, otidi do Ane Andrejevne i vidi šta se tamo kod nje radi... Ili ne, nemoj, ne idi; zvekan ostaje zvekan! Odlazi, marš, šta stojiš tu kao panj?
—  Baš sada neću da idem kod Ane Andrejevne! I Ana Andrejevna mi je poručila da dođem.
   —  L ično ona? Po Darji Onisimovnoj? — brzo se okrenu meni; već je bila pošla i već i otvorila vrata, ali ih je ponova zatvorila.
   —  Ni no koju cenu neću da idem kod Ane Andrejevne! — ponovih ja sa pakosnim uživanjem — zato neću da idem što ste mi maločas rekli da sam zvekan, dok baš još nikad nisam bio tako oštrouman kao danas. Sve vaše spletke vidim jasno kao na dlanu; i baš neću da odem kod Ane Andrejevne!
   —  Znala sam! — uzviknu ona, ali opet tako kao da to nema veze s onim što sam ja rekao, produžavajući da misli svoje misli. — sad će joj metnuti zamke sa sviju strana... da je omčom zadave!
—  Anu Andrejevnu?
—  Magarče!
   —  Pa o kome govorite? Valjda ne govorite o Katarini Nikolajevnoj? Kakva omča? — Bio sam se užasno uplašio. Neka zbunjena, ali užasna pomisao mi je prostrujala kroz celu dušu. Tatjana Pavlovna me pogleda pronicljivo.
   —  A šta radiš ti tamo? — zapita me najedanput. — Da i ti nisi, nešto tamo umešan? Čula sam i za tebe — uzmi se dobro na um!
   —  Čujte, Tatjana Pavlovna! Reći ću vam jednu strašnu tajnu, ali samo ne odmah, sad nemam vremena, nego sutra, kad budemo nasamo; ali mi vi zato recite celu istinu: kakva je to omča?... jer sav dršćem.
   —  Baš me je briga što dršćeš! — reče ona. — A kakvu tajnu hoćeš da mi ispričaš sutra? Zar zaista nešto znaš? — upi se opet u mene radoznalim pogledom. — Zakleo si joj se tada da je Kraft spalio pismo.
   —  Tatjana Pavlovna, ponovo vam kažem, ne mučite me! — produžih ja ne odgovarajući joj na njeno pitanje zato što sam bio izvan sebe — dobro pazite, Tatjana Pavlovna, zbog toga što od mene tajite može da se desi gora nesreća... juče je on bio sasvim, potpuno preporođen!
   —  H vataj put, budalo! I sam si kao vrabac zaljubljen! — otac i sin zaljubljeni u isti predmet! Pfuj, sram vas bilo!
   Zatim iščeze, besno zalupivši vrata. L jut na drski, bestidni cinizam ovih njenih poslednjih reči — cinizam za koji je sposobna samo žena — odjurih duboko uvređen. Ali, kao što sam već obećao, neću opisivati svoja zbunjena osećanja; produžiću samo da ređam fakta koja objašnjavaju sve.
Naravno, svratio sam usput opet kod njega, i — opet saznadoh od dadilje: da uopšte nije dolazio.
—  I nikako neće dolaziti ?
—  Sam Bog zna.
III
 
   Fakta, fakta!... Ali da li će čitalac iz njih moći što da razume? Sećam se kako su i mene samoga tada pritiskala ta fakta, i kako mi nisu davala ni o čemu da razmišljam, tako da mi je glava pred kraj toga dana bila sasvim zbunjena. Zbog toga ću s dve-tri reči da zahvalim unapred.
   Evo u čemu su bile moje muke: ako se on sinoć preporodio, i više nju ne voli, gde se, u tom slučaju danas zadržao? Odgovor: pre svega kod mene, s kojim se sinoć grlio; a zatim kod mame, čiji je portre sinoć poljubio. Ali, umesto toga, još ga „od svanuća“ nema kod kuće, i negde je nestao, a Darja Onisimovna fantazira da čak „teško i da će se vratiti“. Pa ne samo to, nego i L iza priča o nekom završetku „večite istorije“, i o tome da mama ima neke izveštaje koji su naposletku stigli; sem toga one nesumnjivo znaju i za pismo Katarine Nikolajevne (to sam zapazio) i ne veruju u njegovo „uskrsnuće u nov život“, iako su me saslušale pažljivo. Mama je utučena, a Tatjana Pavlovna se zmijski smeje na reč „uskrsnuće“.„Ako je sve to tako, onda, znači, s njim se preko noći desio prevrat, opet je kriza, i to posle jučerašnjega oduševljenja, razneženja i patosa! Dakle celo to „uskrsnuće“ pukloje kao naduvan mehur, i on sad možda opet ko zna gde luta, isto onoliko ljut kao i tada, posle one vesti o Bjoringu! Nastaje pitanje: šta će biti s mamom, sa mnom, sa svima nama, i... i šta će, najzad, biti i s njom? O kakvoj „omči“ je brbljala Tatjana Pavlovna, šaljući me Ani Andrejevnoj? Znači da je ta „omča“ tamo, kod Ane Andrejevne! A zašto kod Ane Andrejevne? Naravno, otrčaću kod Ane Andrejevne; samo zato što sam bio ljut rekao sam da neću otići kod nje; odmah ću otići. Ali šta ono reče Tatjana Pavlovna za „dokument?“ I zar mi nije i on juče rekao: „Spali dokument“?
   Te cu mi se misli vrzle no glavi, to me je davilo kao omča oko vrata; ali, što je najvažnije, on mi je bio potreban. S njim bih za čas sve rešio, to sam osećao; razumeli bismo se u dve reči! Uhvatio bih ga za ruke i stegao toplo; našao bih u svom srcu uzbudljive reči, u to sam bio čvrsto uveren. „Savladao bih svako bezumlje!“... Ali gde je on? Gde je? I baš u tom trenutku kad sam bio ovako uzbuđen, moralo je da se desi da natrapam na L amberta! Na nekoliko koraka pred mojim stanom, najedared vidim L amberta; on kliknu veselo kad me je spazio, i uhvati me za ruku:
—  Bio sam kod tebe, već treći put... Enfin! H ajdemo da doručkujemo!
—  Čekaj! Bio si kod mene? je li tamo Andreja Petrović ?
   —  Nema tamo nikoga. Mani ih sve! Ti si magarac; juče si se naljutio, bio si pijan; a imam da ti pričam važne stvari; danas sam saznao divne vesti o onome o čemu smo se juče razgovarali...
   —  L amberte — prekinem ga zadihano i žurno, i nehotice malo deklamujući — zastao sam ovde s tobom jedino u nameri da s tobom za navek prekinem. Već juče sam ti to rekao, ali ti nećeš da razumeš. L amberte, ti si dete, i glup kao Francuz. Neprestano uobražavaš da smo kod Tušara, i da sam ja ostao glup kao što sam bio kod Tušara... Ali ja nisam više onako glup kao kod Tušara... Juče jesam bio pijan, ali ne od vina, nego zato što sam se pretvarao, da bih mogao da saznam tvoje misli. Obmanjivao sam te, a ti si se obradovao, i poverovao si, i trtljao. Moja ženidba s njom je tolika besmislica, da u nju ne bi poverovao ni gimnazist nižih razreda. Zar si mogao i da pomisliš da ću u to da poverujem? A ti si poverovao! Poverovao si zbog toga što ne ulaziš u više društvo, i što nimalo ne poznaješ otmeni svet. Nije to tako prosto u otmenim krugovima, i ne može to tamo da se tako prosto reši, i da se uda... ja ću ti sad reći otvoreno šta bi ti hteo: ti bi hteo da me odvedeš i da me napiješ, da bih ti predao dokument i s tobom izvršio ucenu protiv Katarine Nikolajevne! Ali se varaš! Neću ti nikad doći; a znaj i to da će sutra, ili najdalje preksutra, ona tu hartiju imati u svojim rukama, zato što taj dokument pripada njoj, jer ga je ona i pisala; i ja ću joj ga predati lično, i, ako hoćeš da znaš gde, onda znaj da će to biti preko Tatjane Pavlovne, njene poznanice, u stanu Tatjane Pavlovne, u prisustvu Tatjane Pavlovne, i da za dokument neću od nje uzeti ništa. A sad — marš od mene zauvek jer inače... inače, L amberte, neću te toliko štedeti...
   Kad sam ovo dovršio, sav sam drhtao. Vrlo je ružna navika u životu, koja je čoveku od štete u svakom poslu, to... to što se čovek ne drži prirodno. Đavo me je naveo da pred njim padnem u vatru toliko, da sam, završavajući svoj govor i s uživanjem razvlačeći reči, i sve jače dižući glas, najedanput se toliko raspalio da sam pred njega istresao i sasvim nepotrebnu pojedinost o tome da ću predati dokument preko Tatjane Pavlovne, i u njenom stanu! Ali meni je tada bilo toliko stalo da ga zaprepastim! Kad sam lupnuo onako otvoreno o dokumentu, i spazio njegov glupi strah, prohtelo mi se da ga još više prenerazim tačnim pojedinostima. I eto ta ženska hvalisava brbljivost bila je docnije uzrok mnogim nedaćama, zato što se ta pojedinost o Tatjani Pavlovnoj i njenom stanu odmah ugnezdila u njegovoj pameti, kao što se to dešava kod ucenjivača, i kod čoveka vična na sitna dela; u velikim i višim poslovima je bez vrednosti, i ne može ništa da smisli, ali za ovakve sitnice ima instinkt. Da sam oćutao detalj o Tatjani Pavlovnoj, izbegle bi se velike nesreće. Međutim, on, pošto me je saslušao, bio je u prvom trenutku potpuno izgubljen.
   —  Čuj me, — promrmlja — Alfonsina... Alfonsina će nam pevati... Alfonsina je bila kod nje; čuj: imam pismo, pravo pismo, u kome Ahmakova govori o tebi; rošavi mi ga je nabavio; sećaš li se onog rošavog? — pa ćeš videti, pa ćeš videti, hajdemo!
—  L ažeš, pokaži to pismo!
   —  Kod kuće mi je, kod Alfonsine, hajdemo! Naravno, lagao je, i buncao od straha da ne uteknem od njega; ali ga ja ostavih nasred ulice, a kad je pošao za mnom, zastadoh i zapretih mu pesnicom. Ali on je već i sam bio stao, predomislio se, i pustio me da odem: možda je u glavi imao već nov plan.
   Ali, još nije došao kraj mojim iznenađenjima i susretima... I kad se danas setim toga nesrećnoga dana, sve mi se čini kao da su se sva ta iznenađenja i neočekivanosti dogovorili međusobno i sručili se odjedanput na moju glavu iz nekog prokletog roga izobilja. Tek što sam otvorio vrata svoga stana, sudario sam se još u predsoblju s jednim mladim čovekom visokoga rasta, duguljasta i bledunjava lica, važne i „elegantne“ spoljašnosti, i u skupocenoj bundi. Na nosu je imao cviker koji je, čim me je spazio, skinuo (očevidno iz učtivosti) i ljubazno digavši rukom cviker, uostalom, ne zastajući, rekao mi, sa elegantnim osmejkom: „Ah, bonsoir“[87] i prošao pored mene niza stepenice. Odmah smo se poznali uzajamno, mada sam ja njega video svega jedanput u životu, uzgred, u Moskvi. To je bio brat Ane Andrejevne, kamerjunker, mladi Versilov, dakle i moj brat unekoliko. Pratila ga je do vrata gazdarica (gazda se još nije bio vratio iz kancelarije). Kad je izišao, napadnem gazdaricu:
—  Šta radi on ovde? je li bio u mojoj sobi?
—  Nije bio u vašoj sobi. Došao je kod mene... — naglo i suvo odseče ona i okrene mi leđa.
—  A ne, ne može tako! — povikah Ja: — izvolite mi odgovoriti: zašto je dolazio?
   —  Ah, Bože moj! Onda bih uvek morala da vam pričam zašto ljudi dolaze kod mene. Čini mi se bar da i mi smemo da imamo svojih poslova. Možda je ovaj mladić hteo da traži od mene para, možda se raspitivao za kakvu adresu. Možda sam mu već prošloga puta obećala da ću...
—  Kako prošloga puta?
—  Ah, Bože moj! Pa nije on ovo prvi put ovde bio!
   I ode. Pre svega, jasno mi je bilo da se ovde menja ton: počeli su da sa mnom razgovaraju grubo. Bilo je jasno da je to opet neka tajna; tajne su se gomilale na svakom koraku, svakoga trenutka. Prvi put je mladi Versilov bio došao sa svojom sestrom, sa Anom Andrejevnom, kad sam bio bolestan; to sam vrlo dobro zapamtio; baš kao i to da mi je Ana Andrejevna juče kao nagovestila: da će se stari knez možda nastaniti kod mene... Ali sve je to bilo tako zapleteno i tako nakazno, da gotovo ništa nisam umeo da mislim o tome. Uhvativ se za čelo, i ne odmorivši se čak ni malo, odjurim Ani Andrejevnoj.
   Nije bila kod kuće; a od vratara saznadoh da „su se odvezli u Carsko Selo, i možda će se vratiti tek sutra u ovo vreme“.
   Otišla je, dakle, u Carsko Selo, kod staroga kneza, naravno; a brat njen došao da međutim razgleda moj stan! Ne, to se neće dogoditi! — škrgutnuh ja zubima; i ako u stvari i bude nekakve omče, ja ću zaštititi tu „nesrećnu ženu“!
   Od Ane Andrejevne nisam otišao kući, zato što u mojoj zapaljenoj glavi najednom senu misao da Andreja Petrović ima običaj da u svojim mračnim časovima dolazi u gostionicu na kanalu. Obradovavši se što sam se toga setio, odmah pojurim tamo; bilo je već četiri sata, i počelo da se smrkava. U gostionici su mi saopštili da je dolazio: „bavili su se malo, i izišli, i možda će opet doći“. ja se reših da ga, ako je moguće, sačekam, i poručim ručak; bar mi se ukazivala nada.
   Sedoh da ručam, jeo sam čak poviše, samo da bih imao pravo da se što duže zadržim; tako sam, mislim, presedeo četiri sata. Neću da opisujem svoju tugu i svoje grozničavo nestrpljenje; kao da je sve u meni unutra drhtalo. Onaj kafanski vergl, oni gosti — o, cela ona žalosna dosada urezala se u moju dušu možda za ceo život! Neću opisivati misli koje su mi se vrzmale po glavi kao oblak suvoga lišća u jesen posle burnoga vihora; odista je sve na to ličilo, i, priznajem, osećao sam da me s vremena na vreme počinje da napušta zdrav razum.
   Još me je do bola mučio (uzgred, naravno, po strani, pored glavne muke) jedan nametljiv, otrovan utisak; nametljiv kao otrovna jesenja muva, na koju čovek ne misli, ali koja se ipak vrti oko njega, smeta mu i iznenada ga jako pecne. To je bila jedna uspomena, uspomena najedan događaj o kome još nikome u životu nisam pričao. Evo u čemu je stvar — jer je potrebno da i to jedanput ispričam.

IV
 
   Kad je ono u Moskvi bilo rešeno da ću putovati za Petrograd, saopšteno mi je no Nikoli Semjonoviću da sačekam da mi se pošalje putni trošak. Od koga će doći novac, o tome se nisam raspitivao; znao sam da će doći od Versilova, ali kako sam tada danonoćno, sa umiranjem u srcu i sa ponositim planovima maštao samo o tome kako ću videti Versilova, prestao sam uopšte da o njemu govorim, čak i sa Marijom Ivanovnom. Uostalom, napominjem da sam imao i svojih novaca za put; ali sam se ipak rešio da čekam; između ostaloga sam mislio i da će novac poštom doći.
   Nikola Semjonović dakle, kad je jedanput došao kući, reče mi (po svom običaju, kratko i bez uvijanja) da sutra oko jedanaest sati izjutra odem na Mjasnicku, u kuću i stan kneza V-skog, da će mi tamo kamerjunker Versilov, sin Andreje Petrovića, koji je došao iz Petrograda i odseo kod svoga školskog druga iz gimnazije, kneza V-skog — da će mi on predati sumu koja mi se šalje na ime putnoga troška. Izgledalo bi da je ovo vrlo prosta stvar: zašto da Andreja Petrović ne poveri novac i poruku svome sinu, nego da ih šalje poštom. Ipak je mene ta vest na skoro neprirodan način potresla i zaplašila. Nije bilo sumnje da je Versilov želeo da me dovede u vezu sa svojim sinom, mojim bratom; na taj način su mi se ocrtavale namere i osećaji čoveka o kome sam maštao. Ali se sad tu postavljalo i jedno pitanje koje je za mene bilo od ogromne važnosti: kako da se, kako bi trebalo da se ponašam prilikom ovog neočekivanog susreta, a da ničim ne povredim svoje lično dostojanstvo?
   Idućega dana, tačno u jedanaest sati, došao sam u stan kneza V-skog, jednu garsonjeru, ali koja je, kako sam na prvi pogled mogao videti, bila raskošno nameštena, sa lakejima u livreji. Zadržim se u predsoblju. Iz unutrašnjih soba čuo se glasan razgovor i smeh: sem kamerjunkera, gosta, knez je imao još poseta. Naredio sam lakeju da me prijavi, čini mi se malo gordim rečima: u svakom slučaju, on me je, odlazeći, pogledao čudnovato, i, kako mi se činilo, ne sa onoliko poštovanja koliko bi trebalo. Na moje iznenađenje, prilično je dugo trajalo dok me je prijavio, čitavih pet minuta; međutim, odonud se neprestano razlegao isti smeh i isti razgovor.
   Naravno, čekao sam stojeći, znajući vrlo dobro da mi, kao „gospodinu“ ne priliči, i da ne mogu sesti u predsoblju, gde su lakeji. Sam od svoje volje, bez naročitoga poziva, uđem u salon; iz gordosti; iz preterane gluposti možda, ali je tako moralo biti. Na moje iznenađenje, dvojica lakeja koji su ostali, bili su toliko drski da su seli u mome prisustvu. Okrenuo sam im leđa da ne bih to primetio, ali sam ipak počeo da dršćem celim telom, i najedanput, okrenem se i priđem jednom lakeju i naredim mu da „odmah“ ode da me prijavi, još jedanput. Bez obzira na moj strog pogled i moje veliko uzbuđenje, lakej me pogleda lenjo, ne diže se, a mesto njega drug njegov odgovori:
—  Prijavljeni ste, ne brinite.
   Rešio sam da čekam još samo jedan minut, ili ako je moguće i manje, i da bezuslovno odem. Ističem da sam bio odeven potpuno pristojno: odelo i gornji kaput bili su novi, a belo rublje potpuno sveže, za šta se pobrinula, naročito u ovom slučaju, sama Marija Ivanovna. O ovim lakejima sam mnogo docnije, već u Petrogradu, tačno doznao da su od Versilovljevog sluge još uoči onoga dana čuli da „će doći jedan vanbračni brat i student“. To sad znam izvesno.
   Prošao je jedan minut. Čudno je osećanje koje čovek ima kad se rešava a ne može da se reši: „da li da odem ili da ne odem, da odem ili da ne odem?“ — ponavljao sam to svakoga trenutka, gotovo u groznici; najzad se pojavi onaj sluga koji je bio otišao da me prijavi. U njegovim rukama, među prstima, lepršale su četiri crvene banknote, četrdeset rubalja.
—  Evo, izvolite primiti četrdeset rubalja!
   Ja buknuh. To je bila strašna uvreda! Cele prošle noći maštao sam o susretu dvojice braće koji je spremio Versilov; cele noći sanjao sam u groznici o tome kako da se držim, da ne izgubim ništa svoje, da ne izgubim svoj krug ideja koje sam sebi izradio u osamljenom životu i kojima se mogu ponositi u kome bilo društvu. Maštao sam o tome kako ću biti plemenit, ponosit, i malo tužan, možda čak i u društvu kneza V-skog, i, na taj način, ući ću pravo u taj svet — ne, ne, neću nimalo da se štedim, neka, neka bude: potrebno je da se to zabeleži tačno u pojedinostima! I sad najedanput, dobijam četrdeset rubalja po lakeju, u predsoblju, i još posle deset minuta čekanja, i još pravo iz lakejske ruke, prstiju, a ne na poslužavniku, ne u kovertu.
   Toliko sam dreknuo na lakeja da se prepao i odskočio; naredio sam mu da odmah odnese novac natrag, i neka ih „gospodin sam donese“ — jednom reči, moj zahtev je, naravno, bio lakeju nejasan, i, naravno, nije ga razumeo. Ipak, toliko sam dreknuo na njega, da je otišao. Sem toga izgleda da su i u sali čuli moju dreku — i razgovor i smeh se utišaše.
   Gotovo odmah zatim čuh korake, odmerene, spore, meke, i na pragu predsoblja pojavi se visoka figura lepoga i nadutog mladog čoveka; tada mi se učinio još bleđi i suvlji nego pri današnjem susretu. Nije ni došao sasvim do praga, stao je jedno dva koraka pred vratima. Bio je u skupocenoj domaćoj haljini od crvene svile i u papučama, s cvikerom na nosu. Ne rekavši ni reči, uperi pogled kroz cviker na mene, i poče da me posmatra. ja, kao zver ljut, priđoh mu za jedan korak bliže i stadoh prkosno, gledajući ga izazivački. On me je posmatrao svega jedan časak, svega deset sekundi; najedanput se pojavi skoro neprimetan osmejak na njegovim usnama, ali vrlo zajedljiv, zato baš zajedljiv što je bio gotovo neprimetan: bez reči se okrenuo i opet otišao u sobu, isto onako sporo, isto onako tiho i lako kao što je i došao. O, ti zajedljivci, oni još u detinjstvu, još u svojoj familiji se od matera svojih nauče da vređaju! Naravno, ja sam se zbunio... Ah, zašto sam se tada zbunio!
Gotovo istoga trenutka se opet pojavio onaj lakej, opet s banknotama u rukama:
   —  Izvolite primiti, to vam šalju iz Petrograda, a ne možete biti lično primljeni; „drugi put, kad gospodin bude imao više vremena“.
   Osetio sam da je ove poslednje reči sam dodao. Moja zbunjenost je trajala i dalje. Uzeo sam novac i pošao vratima; naime, uzeo sam ga zato što sam bio zbunjen, a nije trebalo da ga uzmem; ali je lakej, da mi se osveti, naravno, dopustio sebi jednu lakejsku drskost; on rasklopi preda mnom vrata, i držeći ih širom otvorena, reče mi važno i dostojanstveno kad sam prolazio pored njega:
—  Izvol’te!
   —  Nevaljalče! — dreknem i zamahnem rukom na njega, ali spustih ruku ne udarivši ga — i tvoj gospodar je nevaljalac! Odmah mu to javi! —dodadoh i brzo izađem na stepenice.
   —  Kako smete to da kažete! Kad bih to gospodaru javio, mogli bi vas odmah s ceduljom odvesti u policiju. A zabranjeno je i udarati...
   Silazio sam niza stepenice. Stepenice su bile paradne, potpuno otvorene, i odozgo su me mogli videti dok sam silazio po crvenom ćilimu. Sva tri lakeja izašla su i stajala gore kraj ograde. Rešio sam, naravno, da ćutim; nisam mogao valjda svađati se s lakejima. Sišao sam niz stepenice ne ubrzavajući korak; čak mislim da sam išao sporijim korakom.
   O, može biti da ima filosofa (sram ih bilo!) koji će reći da su sve to samo gluposti, samo durnovitost jednog žutokljunog mladića, može biti — ali za mene je ovaj događaj bio rana, i to rana koja ni danas još nije zarasla, čak ni do sadašnjeg časa kad ovo pišem i kad je već sve svršeno i osvećeno. O, kunem se! Nisam zlopamtilo ni osvetljivac. Nesumnjivo, uvek sam imao gotovo bolesnu želju da se osvetim kad me ko uvredi, ali, kunem se, samo velikodušnošću da se osvetim. Da mi je da mu se osvetim velikodušnošću, ali tako da oseti, da shvati — s time bih bio zadovoljan! Ovom prilikom hoću da dodam i ovo: nisam osvetljiv, ali jesam zlopamtilo iako sam velikodušan — da li je tako i kod drugih ljudi? A tada, o, tada sam bio došao s velikodušnim osećajima, koji su bili možda i smešni, dobro, smešni, ali bolje da su i smešni a velikodušni, nego ne smešni a podli, prostački, svakodnevni!
   O ovom susretu s „bratom“ nikom nisam pričao, čak ni Mariji Ivanovnoj, čak ni L izi, u Petrogradu; ovaj susret bio je za mene kao uvredljiv šamar... I sad najedared, srećem toga gospodina u trenutku kad sam najmanje očekivao da ću ga sresti; osmehuje se na mene, skida mi šešir, vrlo prijateljski mi kaže:
„bonsoir“. Naravno, imao sam o čemu da razmišljam... Ali rana se ponova otvorila!

V
 
   Pošto sam presedeo četiri sata u gostionici, istrčim odjednom kao u nastupu, naravno opet Versilovljevoj kući, i, naravno, opet ga ne nađem kod kuće — uopšte nije dolazio kući; dadilji je bilo dugo vreme, i zamolila me da joj pošaljem Darju Onisimovnu; a zar je meni bilo do toga! Odjurim do mame, ali ne uđem, nego izazovem L ukerju u hodnik; od nje saznam da Versilov nije dolazio, i da ni L iza nije kod kuće. Video sam da je i L ukerja htela nešto da zapita, može biti i da me nešto zamoli — ah, nije meni bilo do toga! Ostajala mi je još poslednja nada: da je svratio kod mene; ali u to više nisam verovao.
   Već sam spomenuo da sam gotovo izgubio bio zdrav razum. Gle, u mojoj sobi najednom zateknem Alfonsinku i moga gazdu. Istina, oni su izlazili, a Petar H ipolitović je u rukama držao sveću.
   —  Šta je ovo! — gotovo ludački dreknem na gazdu — kako ste smeli da uvodite ovu kradljivicu u moju sobu?
—  Tiens! — uzviknu Alfonsinka — et les amis?[88] —  Napolje! — riknuh ja.
   —  Mais s est un ours![89] — reče ona i odskoči u koridor, pretvarajući se da se uplašila, i začas se već sakrila kod gazdarice. Petar H ipolitović, neprestano držeći sveću u rukama, priđe mi i reče mi strogo:
   —  Dopustite mi da vam obratim pažnju, Arkadije Makaroviću, da se bez potrebe ljutite; ma koliko da vas cenimo, ali mamzel Alfonsinka nije kradljivica, naprotiv, ona je došla ovamo u posetu, i to ne vama, nego mojoj ženi, s kojom je već od izvesnog vremena dobra prijateljica.
   —  A kako ste smeli da je uvodite u moju sobu? — ponovih ja, uhvativ se za glavu koja me je najedanput užasno zabolela.
   —  O, sasvim slučajno. Ušao sam da zatvorim prozore koje sam bio otvorio da uđe svež vazduh; i kako sam baš bio s Alfonsinkom u razgovoru, ona je, da ne bismo prekidali razgovor, ušla u sobu za mnom.
   —  Nije istina! Alfonsinka je špijun, L ambert je špijun! Možda ste i vi sami špijun! A Alfonsinka je dolazila u moju sobu da krade.
   —  To je potpuno vaša stvar. Danas ćete reći jedno, sutra drugo. Inače, ja sam moj stan izdao na izvesno vreme, i sa ženom ću se preseliti u ovu sobicu; tako da je Alfonsinka Karlovna sad gotovo isto toliko kirajdžija ovde kao i vi.
—  Izdali ste stan L ambertu? — viknuh preneražen.
   —  Ne, ne L ambertu — odgovori on i na licu mu se pojavi onaj široki osmeh od jutros, u kome, uostalom, nije više bilo jutrošnje nedoumice, nego se mesto nje videla izvesna sigurnost — nadam se da i sami već znate kome, i samo se uzalud pravite da ne znate, jedino zbog toga da lepše izgleda, i zato se i ljutite. L aku noć i spavajte na miru!
   —  Jeste, jeste, ostavite me, ostavite me na miru! — zamahnuh ja rukama gotov da zaplačem, tako da me je pogledao začuđeno; ali je ipak izišao. Zaključah vrata i legoh na krevet s licem na jastuk. Eto tako mi je prošao prvi dan od ona tri poslednja sudbonosna dana kojima će se završiti ove moje beleške.
GLAVA DESETA
I
 
   Opet sam prinuđen da pođem ispred događaja, i da objasnim čitaocu bar nešto unapred, jer se u logički tok ove istorije uplelo toliko mnogo slučajnosti da se ne bi mogao u njima snaći ako ih unapred ne bih razjasnio. Stvar se vrtela oko one „omče“ o kojoj je govorila Tatjana Pavlovna. A ta omča je bila u tome što se Ana Andrejevna najzad odvažila na najdrskiji korak koji se mogao zamisliti u njenoj situaciji. Odista je bila karakter! Iako je stari knez, pod izgovorom da to iziskuje njegovo zdravlje, bio u svoje vreme odveden i sklonjen u Carsko Selo, tako da vest o njegovom braku s Anom Andrejevnom nije mogla da se rasprostre u društvu, nego je baš bila zataškana, tako reći u klici ugušena — ipak taj slabi starac s kojim se moglo činiti sve, ni za šta na svetu nije pristao da odustane od svoje namere i da tako prevari Anu Andrejevnu, koja ga je isprosila. U takvim stvarima je on bio kavaljer, tako da se moglo unapred znati da će on, ranije ili docnije, iznenada prići izvršenju svoje namere, i to s neodoljivom snagom, što se vrlo često dešava kod slabih karaktera, jer kod njih postoji jedna granica do koje ih ne treba dovoditi.
   Sem toga, on je potpuno bio svestan nezgodnog položaja Ane Andrejevne, koju je beskrajno cenio; bio je svestan mogućnosti ogovaranja u društvu, podsmevanja, ružnih reči na njen račun. Privremeno ga je umirivalo i zadržavalo samo to što se Katarina Nikolajevna nije nijedanput u njegovom prisustvu, ni rečju ni aluzijom, izrazila rđavo o Ani Andrejevnoj, niti je išta ispoljila protiv očeve namere da se Anom oženi. Naprotiv, pokazivala je veliku srdačnost i pažnju prema verenici svoga oca. Na taj način je Ana Andrejevna bila dovedena u vrlo neprijatan položaj. Fino je shvatala svojim ženskim instinktom da bi i najmanjom primedbom protiv Katarine Nikolajevne, koju je knez takođe obožavao, sad više nego igda baš zato što mu je tako srdačno i s poštovanjem dopustila da se ženi — da bi i najmanjom primedbom protiv nje uvredila sve kneževe nežne osećaje i probudila u njemu nepoverenje prema njoj, i čak, ako hoćete, i negodovanje. Tako se dakle na tom polju privremeno vodila borba: dva takmaca se nadmetala u delikatnosti i trpeljivosti, i knez, na kraju krajeva, nije već više znao kojoj od njih dveju da se više divi, i, po običaju svih slabih ljudi koji imaju nežno srce, stvar se svršila time što je on sam počeo da pati, i da za sve optužuje jedino sebe. Kažu da se od tuge najzad razboleo; njegovi nervi su popustili, i mesto oporavljenja u Carskom Selu, došlo je, kaže, dotle da je morao da legne u krevet.
   Ovde beležim, u zagradi, ono što sam saznao vrlo mnogo docnije: govorilo se da je Bjoring otvoreno predlagao Katarini Nikolajevnoj da odvedu starca u inostranstvo (pošto ga na to sklone kakvom obmanom) a da međutim objave u društvu, u poverenju, da je postao potpuno neuračunljiv, i da u inostranstvu dobiju o tome lekarsko uverenje. Ali na to nikako nije htela da pristane Katarina Nikolajevna; tako se bar docnije tvrdilo. Kažu da je s negodovanjem odbila taj predlog. Sve su to samo glasovi — ali ja verujem u njih.
   Kad je stvar došla, tako reći, do krajnje tačke bezizlaznosti, Ana Andrejevna iznenada saznaje od L amberta da postoji jedno pismo u kome se kći savetovala s advokatom o načinu da njen otac bude proglašen neuračunljivim. Osvetoljubivi i ponositi njen karakter se uzbudio u najvećem stepenu.
   Sećajući se ranijih razgovora sa mnom, i dovevši u vezu mnogo vrlo sitnih okolnosti, nije mogla da posumnja u tačnost L ambertovog saopštenja. Tada je u tom čvrstom, nesavitljivom ženskom srcu neodoljivo sazreo plan o odlučnom koraku. Plan je bio u tome da se iznenada, bez ikakvog uvoda i uvijanja, otvoreno sve kaže knezu, da se on zaplaši, da se potrese da mu se ukaže na to da ga neminovno čeka ludnica — a ako se on odupre i počne da negoduje i da ne veruje, onda da mu se pokaže i pismo njegove kćeri: „Kad je već jedanput postojala namera da ga proglase neuračunljivim, sada ima još više razloga za to, kada se želi sprečiti njegova ženidba.“ Najzad, zaplašeni i utučeni starac da se što pre preveze u Petrograd — pravo u moj stan. To je bila užasna smelost; ali se Ana Andrejevna čvrsto pouzdavala u svoju moć. Ovde, udaljujući se za časak od priče, saopštavam, zahvatajući mnogo unapred, da se ona nije prevarila u pogledu posledica od svoga koraka: utisak i dejstvo su prevazišli sva njena očekivanja. Saopštenje o pismu u činilo je na kneza možda nekoliko puta silniji utisak nego što je ona, i mi svi, pretpostavljali. Do toga vremena nisam imao pojma da je knez već nešto znao o tome pismu; još od ranije; ali, po običaju svih slabih i neodlučnih ljudi, nije poveravao u taj glas, i branio se od njega svom snagom, samo da bi ostao miran; ne samo to, nego je sebe optuživao: da nije dovoljno plemenit što je tako lako poverovao. Dodajem takođe da je fakt da pismo postoji, načinio i na Katarinu Nikolajevnu nesravnjeno silniji utisak nego što sam ja tada očekivao... Ukratko, ta hartija je ispala mnogo važnija nego što sam ja, koji sam je nosio u džepu pretpostavljao... Ali eto sam opet suviše otišao unapred.
   Zapitaće ko: ali šta će knez kod mene, u mom stanu? Zašto da prevode kneza u naše bedne sobice, i da ga, možda, samo zaplaše našim bednim nameštajem? Ako već ne može u njegovu kuću (pošto su tamo mogli sve da osujete) zašto da ga ne vode u naročit, „bogat“ stan, kao što je predlagao L ambert. Ali u tome je baš i bila sva smelost izvanrednoga koraka Ane Andrejevne.
   Najvažnije je bilo da se knezu, odmah po njegovom dolasku, pokaže dokument. ja, međutim, dosada nikako nisam davao dokument. No kako se više nije moglo dangubiti, Ana Andrejevna, uzdajući se u svoju moć, rešila je da otpočne stvar i bez dokumenta, no s tim da kneza dovede pravo kod mene — zbog čega? Zbog toga da tim jednim korakom uhvati i mene, kao što veli poslovica: da jednim udarcem ubije dve muve. Računala je da i na mene utiče iznenadnim udarom, potresom. Mislila je da ću, kad vidim starca kod sebe, i vidim njegovu zaplašenost, bespomoćnost, i čujem molbe svih njih — da ću se predati i pokazati dokument! Priznajem, račun je bio lukav i pametan, psihološki obrazložen, i više od toga — jer umalo nije uspeo. A što se tiče starca, Ana Andrejevna ga je jedino i mogla nagovoriti i skloniti ga da joj poveruje, iako samo na reč — pomoću toga što mu je otvoreno rekla da ga vozi kod mene. Sve to sam saznao docnije. Već sama ta vest da se dokument nalazi u mene, razbila je u njegovom plašljivom srcu poslednje sumnje u verodostojnost fakta — toliko me je voleo i cenio!
   Beležim još: sama Ana Andrejevna ni trenutka nije sumnjala da je dokument još u mene, i da ga još nisam ispustio iz ruku. Ona je pogrešno ocenila moj karakter i cinički je računala na moju nevinost i prostodušnost, čak na osećajnost; a s druge strane je mislila da ću, ako bih se i rešio da pismo predam, na primer, Katarini Nikolajevnoj, to učiniti samo u nekim osobitim okolnostima; i eto te okolnosti je hitala da spreči neočekivanošću, odlučnim udarcem.
   I najzad, o svemu tome ju je uveravao još i L ambert. Već sam rekao da je L ambertova situacija u to doba bila vrlo kritična: on je od sveg srca želeo da me odmami od Ane Andrejevne, da nju prevari, da ja zajedno s njim prodam dokument Ahmakovoj; to je iz nekih razloga smatrao za korisnije. Ali kako ja nisam nipošto hteo da dâm dokument ni u poslednjem minutu, rešio se u krajnjem slučaju da pomogne i Ani Andrejevnoj, da ne bi ostao bez ikakvog ćara; i zbog toga joj se do poslednjega časa naturao sa svojim uslugama, i znam da je predlagao da se, ako bude bilo potrebno, radi brzog venčanja dovede čak i sveštenik... Ali Ana Andrejevna ga je s prezrivim osmejkom zamolila da to ne pominje. L ambert joj se učinio užasno nespretan i izazivao je kod nje veliku odvratnost; iz opreznosti je međutim ipak prihvatala njegove usluge koje cu se sastojale, na primer, u špijunstvu. Ovom prilikom da zabeležim: ne znam ni do danas tačno da li su potkupili Petra H ipolitovića, moga gazdu, ili nisu, da li je od njih tada nešto primio za usluge, ili je u njihovo društvo ušao prosto iz ljubavi za spletke; svakako me je i on špijunirao, baš kao i njegova žena — to znam pouzdano.
   Čitalac će sad moći da razume, da, iako sam delimično bio unapred obavešten, ipak nisam mogao ni sanjati da ću sutra ili prekosutra naći staroga kneza kod sebe na stanu, i u takvim okolnostima. Kako da sam mogao zamisliti toliku drskost od Ane Andrejevne! Rečima se mogu reći i pomenuti mnoge stvari, ali da se čovek reši i pređe i na izvršenje jednog dela — ne, kažem vam, to može samo karakter!

II
 
Nastavljam.
   Izjutra sam se probudio dockan, a spavao sam neobično čvrsto i bez snova, što pominjem s čuđenjem — tako da sam, kad sam se probudio, opet osetio neobičnu moralnu svežinu, kao da nije ni bilo jučerašnjice. Rešio sam da ne idem kod mame, nego da odem pravo u grobljansku crkvu, a da posle ceremonije svratim u mamin stan i da od nje ne odlazim ceo dan. Bio sam čvrsto uveren da ću Versilova u svakom slučaju danas videti kod mame, ranije ili docnije — ali svakako.
   I Alfonsinka i gazda su već odavno otišli bili od kuće. Gazdaricu nisam hteo ništa da ispitujem, i uopšte sam se rešio da s njima prekinem sve odnose, i da čak izađem iz stana što je moguće pre; i zbog toga sam se, čim su mi doneli kafu, opet zaključao. Najedanput neko zalupa na moja vrata. Koje iznenađenje — to je bio Trišatov.
Odmah sam mu otvorio vrata i zamolio ga, obradovavši mu se, da uđe. Ali on ne htede da uđe.
   — Imam da vam kažem samo dve reči s vrata... ili je ipak bolje da uđem, jer izgleda da ovde treba govoriti šapatom; samo neću da sednem. Čudite se mom ružnom kaputu: to je zato što mi je L ambert oduzeo bundu.
   Odista, bio je u iznošenom, starom kaputu, odveć dugom za njegov rast. Stajao je preda mnom, namršten i tužan, s rukama u džepovima, i ne skidajući šešir.
   —  Neću da sednem, neću da sednem. Čujte, Dolgoruki, ne znam pojedinosti, ali znam da vam L ambert sprema neku izdaju, blisku i neminovnu — to je pouzdano. Prema tome, čuvajte se. Preda mnom se izrekao rošavi — sećate li se rošavog? Ali mi nije dalje kazao u čemu je stvar, te ne mogu ništa više da vam saopštim. Došao sam samo da vam obratim pažnju — zbogom!
—  Sedite, dragi Trišatove! Iako žurim, ipak mi je milo što ste došli... — rekoh mu ja.
   —  Neću da sednem, neću da sednem; a to što mi se radujete, neću vam zaboraviti. Eh, Dolgoruki, našto da obmanjujem druge ljude: ja sam svesno, svojom voljom pristao na svaku rđavštinu i na niskosti takve da me je stid i da vam kažem. sad smo kod rošavog... Zbogom. Ne zaslužujem da sednem kod vas.
—  Ali nemojte, Trišatove, dragi čoveče.
   —  Čujte, Dolgoruki, pred svima ljudima sam ja drzak, i sad ću da otpočnem da provodim lumpački život. Uskoro ću imati još lepšu bundu i voziću se na kasačkim kolima. Ali ipak ću u sebi znati da kod vas nisam seo, zato što sam sâm sebe na to osudio, zato što sam nizak pred vama. To će mi ipak biti prijatna uspomena kad otpočnem propaličko lumpovanje. Zbogom, dakle, zbogom. Ni ruku neću da vam pružim; ni Alfensinka neće da primi moju ruku. I, molim vas, nemojte da idete za mnom, ni da me posećujete; to da bude ugovor između nas.
   Ovaj mali osobenjak se okrenu i izađe. Nisam tada imao vremena, ali sam se rešio da ga što pre neizostavno potražim, čim uredim svoje poslove.
   Neću da opisujem šta je sve još, bilo toga jutra, iako bi se mnoge stvari mogle pomenuti. Versilov nije bio u crkvi, ni na pogrebu, a izgleda, sudeći po licu svih ostalih, da ga u crkvi nisu ni očekivali. Mama se molila Bogu pobožno i očevidno se sva predala molitvi. Na grobu su bile samo Tatjana Pavlovna i L iza. Ali neću da opisujem ništa, ništa. posle pogreba vratili su se svi i seli za sto, i opet sam po njihovim licima zaključio da ga verovatno ni za ručak nisu očekivali. Kad su ustali od stola, prišao sam mami, naglo sam je zagrlio i čestitao joj rođendan; posle mene je to isto učinila i L iza.
—  Čuj, brate — šapnula mi je kradom L iza — one ga čekaju.
—  Primećujem i ja, L izo, vidim.
—  Sigurno će doći.
   Znači da imaju tačan izveštaj, pomislih Ja; ali nisam hteo da pitam. Iako neću da opisujem šta sam sve osećao, ipak moram reći da je ova zagonetka, i pored moje sveže nade, odjednom opet pritisnula moje srce kao kamen. Svi smo sedeli u salonu za okruglim stolom, okupljeni oko mame. O, kako mi je tada bilo prijatno što sam s njom, i što je gledam! Mama me najednom zamoli da pročitam što iz Jevanđelja. Pročitao sam jednu glavu od L uke. Nije plakala, čak nije bila ni vrlo ožalošćena, ali mi se njeno lice nikad nije učinilo toliko ozareno duhovno. U njenom tihom pogledu sijala je neka ideja, inače nisam mogao da primetim da čeka što bilo sa strepnjom. Razgovor je neprestano tekao; mnogo se pominjao pokojnik, mnogo je o njemu pričala Tatjana Pavlovna, što mi je ranije bilo potpuno nepoznato. Da sam to zapisao, bilo bi vrlo interesantno. Tatjana Pavlovna je potpuno promenila svoj spoljašnji izgled: bila je vrlo tiha, vrlo ljubazna, i, što je glavno, i vrlo spokojna, iako je mnogo govorila da bi razonodila mamu. Jednu pojedinost sam dobro zapamtio: mama je sedela na divanu, a levo od divana, na naročitom okruglom stočiću ležala je jedna slika kao spremljena u nekoj nameri — jedna stara ikona bez okova, samo s venčićima na glavama svetiteljskim, kojih je bilo dvoje naslikano. Ova slika pripadala je Makaru Ivanoviću — to sam znao, a znao sam i to da se pokojnik nikad nije odvajao od ove ikone, i da ju je smatrao za čudotvornu. Tatjana Pavlovna je nekoliko puta pogledala na nju.
   —  Čuj, Sofija — reče ona odjednom, menjajući predmet razgovora — zašto da ikona leži? Zar ne bi bilo bolje da se metne da stoji na stolu, ili da se obesi na zid, i da se zapali kandilo pred njom?
—  Ne, bolje je ovako kako je sad — odgovori mama.
—  Imaš pravo. Inače bi izgledalo suviše svečano...
   Tada ništa nisam razumeo; a stvar je bila u tome što je ovu sliku, odavno, Makar Ivanović usmeno zaveštao Andreji Petroviću; i mama se sad spremala da mu je preda.
   Bilo je već pet sati posle podne; naš se razgovor produžavao; najednom primetih na maminom licu neku jezu; brzo se uspravila i stala da osluškuje, dok je Tatjana Pavlovna, koja je tada govorila, nastavila da govori, ne primećujući ništa. Okrenuh se i ja vratima, i, posle jednog sekunda, spazih na vratima Andreju Petrovića. Došao je sporednim stepenicama, kroz kujnu i hodnik; mama, jedina među svima nama, čula je njegove korake. sad ću opisati bezumnu scenu koja je nastupila; gest za gestom; reč po reč; scena je bila kratka.
   Prvo i prvo, na njegovom licu, na prvi pogled bar, nisam primetio nikakvu promenu. Bio je obučen kao uvek, to jest, gotovo elegantno. U ruci je nosio mali, ali skup buket svežega cveća. Prišao je mami i predao joj ga; ona ga pogleda uplašeno i u nedoumici, ali je uzela buket, i odjednom joj se slaba rumen preli preko bledih obraza, i u očima zasja radost.
—  Znao sam da ćeš ga tako primiti, Sonja — reče on.
   Pošto smo svi bili ustali kad je ušao, on, prišavši stolu, uze L izinu fotelju, koja je stajala levo od mame; ne primećujući da zauzima tuđe mesto, sede na nju. Na taj način se našao pored stočića na kome je ležala ikona.
   —  Zdravo da ste svi. Sonja, neizostavno sam hteo da ti donesem ovaj buket danas, na tvoj rođendan, i zbog toga nisam dolazio na pogreb, da ne bih mrtvacu prilazio s buketom; a znam da me ni ti sama nisi čekala na pogreb. Starac se sigurno neće ljutiti na ovo cveće; i sâm nam je ostavio u amanet radost, je li tako? Mislim da mora da je i on ovde negde u sobi.
Mama ga pogleda čudno; Tatjana Pavlovna je pretrnula.
—  Ko je ovde u sobi? — zapita ona.
   —  Pokojnik. Ostavimo to. Vi znate da je čovek koji ne veruje potpuno u čuda, uvek najviše sklon predrasudama... Ali bolje da govorim o buketu: ne mogu da pojmim kako sam ga doneo. Tri puta mi je usput dolazilo da ga bacim u sneg i da ga izgazim nogom.
Mama zadrhta.
   —  Užasno sam to hteo. Imaj sažaljenja prema meni, Sonja, i prema mojoj jadnoj glavi. To mi je dolazilo zato što je odveć lep. Zar ima išta lepše na svetu od cveća? Nosim ga, a oko nas je svuda sneg i mraz, — kakva suprotnost! Uostalom, nisam hteo govoriti baš o tome: prosto sam imao volju da ga zgužvam zato što je lep. Sonja, sad ću opet otići, ali ću se vrlo brzo vratiti, zato što ću, čini mi se, početi da se plašim. A kad me bude uhvatio strah — ko će me lečiti od straha? Gde da nađem anđela kao što je Sonja?... Kakva vam je ovo ikona? A, pokojnikova, sećam se. To mu je familijarna ikona, dedovska; celoga veka nije se odvajao od nje; znam, sećam se, meni ju je zaveštao; vrlo dobro se sećam... i izgleda da je raskolnička... dajte da je pogledam.
   On uze ikonu u ruke, prinese je sveći i zagleda je pažljivo, ali ju je držao samo nekoliko sekundi, pa je metnuo na sto pred sobom. ja sam bio iznenađen; ali sve ove čudne njegove reči bile su izgovorene tako neočekivano, da ništa nisam mogao da shvatim. Sećam se samo da mi je u srce ušao bio bolešljiv strah. Mamin strah je prelazio u sumnju i sažaljenje; ona je u Versilovu videla pre svega nesrećnog čoveka; događalo se da je on i ranije nekiput govorio gotovo isto ovako čudnovato kao sada. L iza najednom vrlo poblede i dade mi čudan znak glavom. Ali se najviše uplašila Tatjana Pavlovna.
—  Šta vam je, dragi Andreja Petroviću? — reče ona oprezno.
   —  Pravo da vam kažem, draga Tatjana Pavlovna, ne znam šta mi je. Ne uznemiravajte se; još se sećam da ste vi Tatjana Pavlovna, i da ste dobra i mila. Došao sam samo na jedan minut; hteo sam da kažem Sonji koju lepu reč, i tražim tu reč, iako mi je srce puno reči koje ne umem da iskažem; pravo da priznam, sve nekih čudnih reči. Znate, čini mi se da se kao sav cepam nadvoje — pogleda nas on sve s užasno ozbiljnim licem i s najiskrenijom otvorenošću. — Pravo da vam kažem, misleno se cepam nadvoje, i užasno me je zbog toga strah. Kao pored mene stoji moj dvojnik, moje drugo, odvojeno Ja; ja sam pametan i razuman, a ovaj drugi pored mene neizostavno pravi gluposti i nekiput zbija šalu; i najedanput primetim da i sâm hoću da zbijam istu tu šalu, a sam Bog zna zašto, to jest nekako nehotice hoću, usprkos sebi hoću. Poznavao sam jedanput jednog doktora koji je na pogrebu svoga oca, u crkvi, najedanput uzeo da zviždi. Pravo da vam kažem, bojao sam se da danas dođem na pogreb, zato što sam odnekud uvrteo u glavu da ću zazviždati ili da ću se glasno zasmejati, kao onaj nesrećni doktor, koji je dosta žalosno i svršio... I pravo da vam kažem, ne znam otkud mi se danas neprestano vrti po glavi taj doktor; toliko, da ne mogu da ga se otresem. Evo, Sonja, evo sam opet uzeo ikonu, (uzeo je ikonu i okretao je u rukama) i, znaš, užasno dobijam volju, evo ovoga sekunda, da je lupim o peć, o onaj ćošak tamo. Uveren sam da bi se raspala na dve polovine, ni više ni manje.
   Važno je pri tom da je sve to izgovorio bez ikakvog pretvorstva ili kakvog god ispada; govorio je potpuno obično, ali je utoliko bilo strašnije; i, izgleda, nečega se odista užasno bojao; najednom primetih da mu je ruka malo zadrhtala.
—  Andreja Petroviću! — ciknu mama zapljesnuvši rukama.
   —  Ostavi, ostavi tu ikonu, Andreja Petroviću, ostavi, spusti je! — skoči Tatjana Pavlovna; — svuci se i lezi. Arkadije, zovi doktora!
   —  Ali... ali zašto ste se toliko uplašili? — reče on tiho, gledajući nas sve ukočenim pogledom. Zatim najednom metnu oba lakta na sto i nasloni na ruke glavu:
   —  Zadajem vam strah; eh, dragi moji, evo jedna molba: razonodite me malo; sedite opet, umirite se svi — bar za jedan minut! Sonja, opet se spremam da otputujem, kao što sam te već više puta napuštao. Naravno, kad bilo, ponovo ću ti se vratiti — u tom smislu ti si ona koja se ne može obići. A kod koga i da dođem kad bude sve svršeno? Veruj, Sonja, da sam sad došao kod tebe kao kod anđela, a ne kod dušmanina: kakav bi ti meni bila dušmanin? Kakav bi mi ti bila dušmanin! Nemoj da misliš da sam zato došao da razbijem ovu ikonu — zato što, znaš Sonja, meni ipak dolazi da je razbijem...
Kad je Tatjana Pavlovna pri tom ciknula: „Ostavi tu ikonu!“ — istrgla mu ju je iz ruku i držala u svojoj ruci. No čim je rekao poslednju reč, on iznenada skoči, u trenutku istrgne ikonu iz ruku Tatjaninih, i besno zamahnuvši udari njome o ćošak peći od kaljeva. Ikona se raspala tačno na dva dela... On se tad okrenu nama; lice mu je celo bilo crveno, gotovo purpurno crveno, i svaka crta na licu drhtala i grčila se:
   —  Nemoj, Sonja, da ovo smatraš za alegoriju. Nisam hteo da razbijem Makarovo zaveštanje, nego samo tako, da bih razbio.... A tebi ću se vratiti, svome poslednjem anđelu! Uostalom, smatraj i za alegoriju, ako hoćeš; jer to je i bilo u stvari...
   I najednom brzo izađe iz sobe, opet kroz kujnu (gde mu je ostala bunda i kapa). Neću da opisujem podrobno šta je bilo s mamom: smrtno uplašena, stajala je dignutih ruku uvis i sklopljenih iznad glave, i vikala za njim:
—  Andreja Petroviću, vratite se da se bar oprostimo, dragi moj!
   —Doći će on, Sofija, doći će! Ne uznemiruj se! —tešila je mamu Tatjana, sva dršćući od užasnog jeda i besa. — Čula si i sama, obećao je da će se vratiti! Pusti ga, budalu, neka se još poslednji put prošeta. Ostariće — i ko će ga tada, kad mu se oduzmu noge, negovati, ako nećeš ti, stara njegova dadiljo? I sâm je tako rekao, i nije ga bilo stid...
   Što se nas drugih tiče: L iza je pala u nesvest; ja sam hteo da potrčim za njim, ali sam poleteo mami. Zagrlio sam je i držao u naručju. L ukerja je dotrčala sa čašom vode za L izu. Mama je brzo došla k sebi; spustila se na divan, sakrila lice rukama i zaplakala.
—  Ali što ne trčiš za njim! — viknu najednom iz sve snage Tatjana Pavlovna, prisetivši se. — Idi... idi...
trči za njim, ne odvajaj se od njega ni koraka, idi, idi! — otrže me silom od mame; — ah, potrčaću ja i sama!
—  Arkaša, ah, trči za njim što brže! — viknu i mama.
   Ja istrčah što sam brže mogao, takođe kroz kujnu i kroz dvorište, ali njega već više nije bilo nigde. U daljini po trotoaru crnili su se u mraku prolaznici; jurio sam za njima, i, kad bih koga stigao, svakome bih zagledao u lice prolazeći pored njega. Na taj način dotrčao sam do raskršća.
   „Na poludele se ne može čovek ljutiti — sinu mi u glavi; — a Tatjana je pobesnela od ljutine na njega; znači, nije poludeo“... Sve mi se činilo da je to ipak bila alegorija, i da je on želeo da neizostavno s nečim prekine, kao što je učinio i sa ikonom, i da mi to vidimo, mama i svi. Ali da je i „dvojnik“ bio pored njega, o tome nije bilo nikakve sumnje.
III
 
   Nigde nisam mogao da ga nađem; u njegov stan nisam išao, jer je teško bilo zamisliti da će otići pravo u stan. Odjednom mi sinu jedna misao, i strmoglavce poletim Ani Andrejevnoj.
   Ana Andrejevna se već bila vratila, te me odmah pustiše k njoj. Ulazeći trudio sam se da budem koliko je moguće više pribran. Ne htedoh da sednem, nego joj s nogu ispričam celu scenu koja se maločas desila, to jest, o „dvojniku“. Nikad neću zaboraviti niti ću joj oprostiti, onu žednu, ali nesažaljivu, spokojnu i samouverenu radoznalost s kojom me je slušala, takođe stojeći.
   —  Gde je sad? Vi možda znate? — završih navaljujući. — Sinoć me je Tatjana Pavlovna slala da dođem kod vas...
   —  Zvala sam vas ja još juče. On je juče bio u Carskom Selu, dolazio je kod mene. A sad, (i tu pogleda na sat) sad je sedam sati... Znači da je sigurno kod kuće.
—  Vidim da sve znate — dakle, govorite, govorite! — rekoh.
   —  Znam mnogo, ali ne znam sve. Naravno, od vas ne treba da tajim... — pogleda me ona čudno, smešeći se i razmišljajući o nečem. — Juče izjutra je, odgovarajući joj na njeno pismo, formalno zaprosio Katarinu Nikolajevnu.
—  To nije istina! — izbečih ja oči.
   —  Pismo je prošlo kroz moje ruke; ja sam ga njoj lično predala, neotpečaćeno. Ovoga puta bio je „kavaljer“, i nije ništa tajio od mene.
—  Ana Andrejevna, ne razumem ništa!
   —  Naravno, teško je i razumeti; ta njegova prosidba, to liči na kartaša koji baca na sto poslednji zlatnik, a u džepu drži spremljen revolver. Od deset mogućnosti devet govore da će ona odbiti njegovu ponudu; ali on ipak računa na desetu mogućnost, i, priznajem, stvar je vrlo interesantna; po mom mišljenju, uostalom... uostalom, mogao je to učiniti i u bunilu, lepo ste maločas spomenuli „dvojnika“.
   —  I vi se smejete? I zar da poverujem da je pismo poslato preko vas? Ta vi ste verenica njenoga oca? Poštedite me, Ana Andrejevna!
   —  Zamolio me je da žrtvujem svoju sudbinu njegovoj sreći; uostalom, u stvari nije ni molio: sve se to prilično ćutke svršilo, samo sam mu iz očiju sve čitala. Ah, Bože moj, šta ima tu čovek da se čudi! Zar nije putovao u Kenigsberg vašoj mami da je moli da mu dopusti da se oženi sa pastorkom g-đe Ahmanove? To je vrlo slično s ovim što je juče mene izabrao za svog opunomoćenika i poverenika.
   Bila je malo bleda. Ali je spokojstvo sačuvala samo pomoću sarkazma. O, mnogo što sam joj u tom trenutku oprostio, pošto sam postepeno shvatio stvar. Razmišljao sam jedan minut; ona je ćutala i čekala.
   —  Znate li — rekoh joj najedanput zasmejavši se — vi ste predali pismo zato što za vas nije bilo nikakvog rizika, jer se taj brak neće ostvariti! Ali on? Najzad i ona? Naravno, ona će odbiti njegovu ponudu, i tada... šta će se tada dogoditi? Gde je on sad, Ana Andrejevna? — povikah. — Ovde je svaki minut dragocen, svakoga minuta može da se desi nesreća!
—  On je sad u svom stanu, rekla sam vam. U svom jučerašnjem pismu Katarini Nikolajevnoj, i koje sam joj ja predala, molio ju je da se u svakom slučaju sastanu kod njega u stanu, danas, tačno u sedam sati. Ona mu je obećala.
—  Ona, kod njega u stanu? Kako je to moguće?
—  Zašto? Taj stan pripada Darji Onisimovnoj: njih dvoje se lepo mogu onde sastati kao njeni gosti....
—  Ali ona ga se boji... može da je ubije! Ana Andrejevna se samo nasmešila.
   —  Katarina Nikolajevna, bez obzira na ceo svoj strah, koji sam i ja kod nje zapazila, uvek je, još iz ranijega doba, gajila izvesno poštovanje i divljenje prema plemenitosti principa i uzvišenom umu Andreje Petrovića. Ovoga puta mu je obećala da će doći, zato da bi prekinula s njim zasvagda. A on joj je u svom pismu dao najsvečaniju, časnu reč da nema čega da se plaši... Jednom reči — ne sećam se više kojim se izrazima poslužio u pismu — ali ona mu je poverovala... jer je ovo, tako reći, poslednji put... i, tako reći, ona se odazvala s plemenitim osećajima. Bila je to izvesna utakmica u kavaljerstvu s dve strane.
—  A dvojnik, dvojnik! — uzviknuh ja — pa on je poludeo!
   —  Kad je juče obećala da će doći na sastanak, Katarina Nikolajevna po svoj prilici nije pretpostavljala i tu mogućnost.
   Ja se najednom okrenuh i poleteh napolje... K njemu, k njima, naravno! Ali se iz predsoblja još jedanput vratih, na jedan sekund.
—  To vama, možda, i treba, da je ubije! — doviknuh joj, i istrčah iz kuće.
   Bez obzira na to što sam ceo drhtao, kao u nastupu, ušao sam u njegov stan tiho, kroz kujnu, i šapćući zamolio da izazovu Darju Onisimovnu; ona se i sama odmah pojavila, i ćutke mi pogledala u oči, užasno radoznalo.
—  Nije on kod kuće.
   Ali joj ja, brzo šapćući, otvoreno predstavih da sam sve saznao od Ane Andrejevne, i da sad dolazim od Ane Andrejevne.
—  Darja Onisimovna, gde su?
—  U sali, tamo gde ste preksinoć sedeli, za stolom...
—  Darja Onisimovna, pustite me tamo!
—  Kako bi to moglo da bude?
—  Ne tamo, nego u sobu pored nje. Darja Onisimovna, Ana Andrejevna, može biti, i sâma to želi.
Da nije tako, ne bi mi rekla da su ovde. Oni me neće čuti... a ona to želi...
—  A ako ne želi? — reče Darja Onisimovna, ne spuštajući sa mene svoj radoznali pogled.
—  Darja Onisimovna, tako vam Olje... pustite me.
Njene usne i brada najednom zadrhtaše.
   —  Dragi moj, samo zbog Olje... zbog tvoga osećanja za nju... Ali nemoj da napustiš Anu Andrejevnu, dragi moj! Nećeš je napustiti; a? Nećeš je napustiti?
—  Neću je napustiti!
—  Daj mi najsvetije obećanje da nećeš uleteti k njima u sobu, i da nećeš viknuti kad te uvedem tamo?
— Kunem se čašću, Darja Onisimovna!
   Ona me uhvati za kaput, odvede me u mračnu sobu koja je bila pored one u kojoj su oni sedeli, dovede me jedva čujno, po mekom ćilimu, do vrata, postavi me baš kraj spuštene zavese na vratima, i, odgrnuvši malo zavesu, pokaza mi njih dvoje.
   Ja ostadoh, a ona iziđe. Naravno da ostadoh. Bilo mi je jasno da prisluškujem, da prisluškujem tuđu tajnu, ali ipak ostadoh. Kako da ne ostanem! A dvojnik? Zar nije na moje oči razbio ikonu!
IV
 
   Sedeli su jedno prema drugom za istim stolom za kojim sam ja s njim juče pio vino, zbog njegovog „uskrsnuća“; mogao sam potpuno da vidim njihova lica. Ona je bila u običnoj crnoj haljini, divna, i, očevidno, spokojna kao uvek. Govorio je on, a ona ga je s velikom i ljubaznom pažnjom slušala. Možda se na njoj primećivala i izvesna zaplašenost. On je bio strašno uzbuđen. Kad sam došao, razgovor je već tekao, i zbog toga izvesno vreme nisam ništa razumevao. Sećam se da ga je zapitala:
—  I ja sam tome bila uzrok?
   —  Ne, ja sam bio uzrok — odgovori on — a vi ste samo bez krivice krivi. Vi znate da ima krivih bez krivice? Te se krivice nikad ne opraštaju, i uvek se kažnjavaju — dodade on i nasmeja se čudno. — Ipak sam za izvesno vreme mislio da sam vas potpuno zaboravio, i smejao se svojoj glupoj strasti... ali to je vama poznato. I, šta me se tiče taj čovek, za koga se udajete? Juče sam vam učinio ponudu, oprostite mi to, to je bila besmislica; međutim, ne znam čime bih je zamenio... šta sam mogao drugo učiniti mesto te besmislice? Ne znam...
posle ovih reči nasmejao se izgubljeno, i pogledao je; do toga časa je govoreći gledao u stranu. Da sam
bio na njenom mestu, taj bi me smeh uplašio, to sam osećao. Tada, odjednom, ustade on sa stolice:
   —  Recite mi, kako ste mogli pristati da dođete ovamo? — zapita je najedanput kao da se setio glavne stvari — moj poziv i celo moje pismo je besmislica... Čekajte, mogu ipak da naslutim kako se desilo da ste pristali da dođete; ali — zašto ste došli — to je pitanje? Da li ste odista došli samo iz straha?
   —  Došla sam da vas vidim — reče ona, posmatrajući ga plašljivo i oprezno. Oboje zaćutaše jedno pola minuta. Versilov opet sede na stolicu, i poče blagim, ali uzbuđenim, gotovo dršćućim glasom:
   —  Užasno odavno vas nisam video, Katarina Nikolajevna, tako odavno da gotovo nisam više ni smatrao da ću ikad moći sedeti kao sad pored vas, gledati vaše lice i slušati vaš glas... Dve godine se nismo videli, dve godine nismo razgovarali. Da ću se s vama ikada još razgovarati, na to nisam više ni pomišljao! Ali, neka, što je prošlo-prošlo, i što danas jeste — sutra će iščeznuti, kao dim — pa neka! Saglasan sam zato što se to ničim drugim ne da zameniti; ali nemojte da odete sada beskorisno — najedared dodade on, gotovo preklinjući — kad ste već dali milostinju i došli, nemojte da odete beskorisno: odgovorite mi na jedno pitanje.
—  Na koje pitanje?
   —  Nećemo se nikad više videti i — šta vas to staje! Recite mi istinu, jedanput zanavek, odgovorite mi na jedno pitanje koje nikad ne postavljaju pametni ljudi: da li ste me ikad voleli, ili sam se... prevario?
Ona pocrvene.
—  Volela sam vas — odgovori.
Očekivao sam da će to reći — o, ti istinoljubiva, o, ti iskrena, o, ti čestita ženo!
—  A sad? — nastavi on.
—  sad vas ne volim.
—  I smejete se?
   —  Ne smejem se; maločas sam se zato nasmešila, neočekivano, što sam znala da ćete me zapitati: „A sad?“ Zbog toga sam se eto nasmešila, zbog toga što čovek, kada god pogodi, uvek se nasmeši...
   Bilo mi je vrlo čudno na duši; nikad je još nisam video tako opreznu, gotovo zaplašenu, i tako zbunjenu. On ju je proždirao očima.
—  Znam da me ne volite... i — odista me ne volite?
   —  Možda vas odista ne volim. Ne volim vas — dodade ona odlučno i ne smešeći se više i ne crveneći — jeste, volela sam vas, ali ne dugo. Vrlo brzo sam prestala da vas volim...
   —  Znam, znam, uvideli ste da to nije ono što vama treba, ali... šta vama treba? Objasnite mi to još jedanput...
   —  Zar sam vam to ikada objasnila? Šta meni treba? Pa ja sam jedna sasvim obična žena; ja sam mirna žena; ja volim... ja volim vesele ljude!
—  Vesele ljude?
   —  Vidite, s vama čak ne umem ni da govorim! Čini mi se, kad biste vi mogli da mene manje volite, da bih ja vas tada volela — nasmeši se ona opet plašljivo. Najpotpunija iskrenost ležala je u njenom odgovoru; a on, zar odista nije mogao da shvati da je njen odgovor najdefinitivnija formula njihovih odnosa, koja sve objašnjava i razrešava. O, kako je on bio dužan da to shvati! Ali on ju je samo posmatrao i nasmešio se.
—  Bjoring je veseo čovek? — nastavi on da ispituje.
   —  On ne treba nimalo da vas uznemiruje — odgovori ona malo užurbano. — Polazim za njega samo zato što ću kod njega biti najspokojnija. Cela moja duša ostaće moja.
—  Kažu da ste opet zavoleli društvo, svet?
   —  Ne društvo. Znam da je u našem društvu isti nered i poremećenost kao i svuda; ali spolja forme su još lepe, i zato, kad se već živi život prolazan, bolje je živeti u tome društvu, nego negde inače.
   —  Često sam slušao reč „nered, poremećenost“; vi ste se i tada bili uplašili moje poremećenosti, veriga, ideja, gluposti?
—  Ne, nije bilo sasvim tako....
—  Nego? Tako vam Boga, recite mi otvoreno.
   —  Dobro, reći ću vam otvoreno, zato što vas smatram velikim umom... Uvek mi je na vama bilo nešto smešno.
Kad je to izgovorila, sva je pocrvenela, kao da je postala svesna da je počinila izvanrednu neopreznost.
—  Evo, zbog toga što ste mi sad rekli, mogu mnogo što da vam oprostim — reče on čudno.
   —  Nisam rekla do kraja — pohita ona, crveneći sve jače; — u stvari sam ja smešna... već zbog toga što s vama govorim kao budala.
   —  Ne, vi niste smešni, nego ste —jedna razvratna žena iz otmenog sveta! — reče on užasno bled. — Maločas, nisam ni ja dovršio kad sam vas pitao: zašto ste došli? Želite li da dovršim? Postoji jedno pismo, jedan dokument koga se vi užasno bojite, zato što vas vaš otac s ovim pismom u rukama može da prokune još za života, i da vas zakonski liši nasleđa u svom testamentu. Vi se bojite toga pisma, i došli ste zbog toga pisma! — reče on, gotovo sav dršćući, bezmalo cvokoćući zubima.
Ona ga je saslušala s tužnim i bolesnim izrazom na licu.
   —  Znam da možete da mi načinite mnogo neprijatnosti — odgovori mu ona, braneći se od njegovih reči — ali sam došla ne toliko zbog toga da vas nagovorim da me više ne gonite, koliko zato da vas lično vidim. Već odavno vrlo želim da se s vama nađem. Ali, evo, našla sam vas istog onakvog kakvi ste pre bili — dodade ona najednom kao savladana naročitom i odlučnom mišlju, i čak nekim čudnim i iznenadnim osećajem.
   —  A vi ste se nadali da ćete me naći drukčijeg? I to posle onoga moga pisma o vašem razvratu? Recite mi, jeste li ovamo došli bez ikakvoga straha?
   —  Došla sam zbog toga što sam vas ranije volela; ali, molim vas, nemojte da mi pretite ničim, bar dok smo ovde zajedno, ne podsećajte me na moje ružne misli i osećaje. Vrlo bih volela ako biste hteli da razgovaramo o čemu bilo drugom. Neka pretnje dođu posle, a sad o čemu drugom... Pravo da vam kažem, došla sam da vas za jedan minut vidim i slušam. A ako to ne možete, ubite me odmah, samo nemojte da mi pretite, i ne mučite sebe sami preda mnom! — završi ona gledajući ga u čudnom očekivanju kao da je odista pretpostavljala da može da je ubije. On opet ustade sa stolice, i gledajući je toplim pogledom, reče joj čvrsto:
—  Otići ćete odavde bez ikakve uvrede.
—  Ah da, vaša časna reč! — nasmeši se ona.
   —  Ne, ne samo zato što je u pismu data časna reč, nego zato što hoću, i što ću da mislim o vama celu noć...
—  Da sebe mučite?
   —  Kad sam sâm, uvek mi izlazite pred oči. Stalno to činim, s vama razgovaram. Uđem u moje peštere i jazbine, i kao kontrast, pojavljujete se vi preda mnom. Ali vi mi se uvek smejete, isto ovako kao sad... — reče on to kao izvan sebe...
   —  Nikad, nikad vam se nisam smejala! — uzviknu ona uzbuđenim glasom, i najdublje saučešće joj se pojavi na licu;
   —  došla sam, trudeći se svim silama da to učinim tako da vas nimalo ne uvredi — dodade ona najedanput. — Došla sam ovamo da vam kažem da vas gotovo volim... Oprostite, možda nisam tako kazala — dodade ona brzo. On se nasmeja.
   —  Što ne umete da se pretvarate? Što ste tako naivni? Zašto niste kao sve ostale?... Molim vas, kako se može reći čoveku koga odbijate: „gotovo vas volim“?
   —  Nisam umela da se izrazim — ubrza ona. — Nisam to tako kazala; to je otud što sam se u vašem prisustvu uvek stidela, i nisam umela da govorim, još od prvog našeg susreta. Ali ako moje reči i nisu to govorile: da vas gotovo volim, meni je bilo gotovo tako u mislima; — eto zbog toga sam to i izrekla, iako vas volim jednom... jednom opštom ljubavlju kojom čovek sve voli, i koju nije sramota priznati...
On ju je slušao ćuteći, ne skidajući s nje svoj topli pogled:
—  Ja vas, naravno, vređam — produži on kao izvan sebe.
   —  To mora biti da je ono što ljudi nazivaju strašću... Jednu stvar znam: da je sa mnom svršeno i s vama, i bez vas. Svejedno je da li sam bez vas ili sa vama, ma gde da ste, uvek ste kod mene. Znam takođe da mogu da vas vrlo mrzim, više nego da volim. Uostalom, već odavno ni o čemu ne mislim — sve mi je ravnodušno. Samo mi je žao što sam zavoleo ženu kao što ste vi...
Glas mu se prekide; zatim je produžio zadihan:
—  Šta vam je? Nalazite da je neučtivo što tako govorim?
—  reče on i nasmeši se bledim osmehom.
   —  Mislim, kad bih mogao time da vas zadobijem, mogao bih provesti trideset godina stojeći na jednoj nozi kao mučenik na stubu... Vidim da me žalite; vaše lice govori: „volela bih te da mogu, ali ne mogu“... je l’ te? Ne mari, nemam više ponosa. Gotov sam, kao prosjak, da od vas primim svaku milostinju — čujte, svaku... Zar prosjak ima ponosa?
Ona ustade i priđe k njemu:
   —  Dragi prijatelju! — reče, uhvativši ga rukom za rame sa osećajem na licu koji se ne da izraziti — ne mogu da slušam takve reči! Misliću o vama celoga života kao o najdragocenijem čoveku, kao o najvećem ljudskom srcu, kao o nečem najsvetijem međ svim onim što mogu da cenim i volim. Andreja Petroviću, razumite moje reči: iz nekoga razloga sam sigurno ovamo došla, mili čoveče, i pre i sada, dragi čoveče! Nikad neću zaboraviti kako ste mi potresli pamet u vreme prvih naših susreta. Rastanimo se kao prijatelji, a vi ćete biti moja najozbiljnija i najmilija misao celoga moga života!
   „Rastanimo se, i tada ću vas voleti; voleću vas — samo se rastanimo“. Čujte — reče on, vrlo bled — dajte mi još jednu milostinju: nemojte da me volite, ne živite sa mnom, nikad da se ne viđamo; biću vaš rob, ako me pozovete, i odmah ću iščeznuti, ako zaželite da me ne vidite i da me ne čujete, samo... samo nemojte ni za koga da se udajete!
   Srce mi se zgrčilo od bola kad sam čuo ove reči. Ova naivna ponizna molba izazivala je sažaljenje utoliko više, prodirala je u srce utoliko jače, što je bila razgolićena i nemoguća. Da, odista, prosio je milostinju! A zar je mogao pomisliti da će ona pristati? Međutim, on se unižavao do molbe; pokušao je da moli! Ovaj poslednji stupanj malodušnosti bilo je neizdrživo gledati. Sve crte na njenom licu unakazile su se od bola; ali pre nego što je reč uspela da kaže, on se već trgao.
—  Uništiću vas! —reče odjednom nekim čudnim, nagrđenim, ne svojim glasom.
Tada mu i ona odgovori takođe čudnim, takođe nimalo ne svojim, neočekivanim glasom:
   —  Da vam udelim milostinju — reče ona odlučno — osvetili biste mi se zbog nje docnije još više nego što mi sad pretite, zato što nikada nećete zaboraviti da ste preda mnom stajali ovako kao prosjak... Ne mogu od vas da slušam pretnje! — završi ona ljutito, pogledavši ga gotovo prkosno.
   —  „Pretnje od vas“ — to jest, od ovakvoga prosjaka! Samo sam se šalio — reče on tada tiho, smešeći se. — Ništa vam neću učiniti, ne bojte se, idite... a i onaj dokument, potrudiću se da ga svakako pronađem i da vam ga pošljem — samo idite, idite! Napisao sam vam glupo pismo, a vi ste se odazvali na glupo pismo i došli — sad smo kvit. Prođite ovuda — pokaza on na vrata (htela je da prođe kroz onu sobu u kojoj sam ja stajao iza zavese).
—  Oprostite mi ako možete — zastade ona na vratima.
   —  A šta, ako se sretnemo negde kao sasvim dobri prijatelji, i setimo se ove scene sa veselim smehom? — reče on najedanput; ali sve crte na njegovom licu su drhtale kao u čoveka koga je spopao grč.
   —  O, daj Bože! — reče ona, sklopivši ruke pred sobom, ali plašljivo posmatrajući njegovo lice, kao nagađajući šta je hteo da kaže.
   —  Idite. Oboje imamo sada malo pameti u glavi, ali vi... O, vi ste čovek moga kova! Napisao sam ludo pismo, i pristali ste da dođete kod mene da biste mi rekli da „me gotovo volite“. Da, nas dvoje smo ljudi podjednakog bezumlja. Ostanite uvek tako bezumni, ne menjajte se, pa ćemo se sresti kao prijatelji — to vam proričem, kunem vam se!
   —  I tada ću vas sigurno zavoleti, zato što i sad to osećam! — nije u njoj mogla da se savlada žena, te mu je s praga dobacila ove poslednje reči.
   Izišla je. ja brzo i nečujno odoh u kujnu, i, gotovo i ne pogledav Darju Onisimovnu, koja me je čekala, siđem niz zadnje stepenice i dvorište na ulicu. Uspeo sam da vidim kako je sela u fijaker, koji ju je čekao pred kapijom, a zatim otrčah niz ulicu.
GLAVA JEDANAESTA
I
 
   Odjurio sam L ambertu... Ma koliko da sam želeo da dâm logički izgled, i da pronađem ma i najmanji zdrav smisao u svojim postupcima toga večera, i te cele noći — ni sada, kad sam u stanju sve da poredim, nikako ne mogu da stvari zamislim u pravoj i jasnoj vezi. Tu je postojao jedan osećaj, ili, bolje reći, čitav haos osećaja, među kojima sam, prirodno je, morao zalutati. Istina, postojao je jedan glavni osećaj, koji me je pritiskao i koji je bio iznad svih, ali... da li da ga priznam? Tim manje, što nisam siguran...
   Dojurio sam kod L amberta izvan sebe, naravno; i toliko da su se uplašili i on i Alfonsinka. Uvek mi je padalo u oči da Francuzi, i kad su najpokvareniji i najveće propalice, izvanredno vole u svom domaćem životu izvesnu vrstu buržoaskog reda, izvesnu vrstu vrlo prozaičnog načina života koji se svakoga dana održava kao obred, i koji je zaveden jedanput na svagda. Uostalom, L ambert je vrlo brzo shvatio da se nešto desilo; i pao je u oduševljenje što me je, najzad, video kod sebe, i time, najzad, dobio prevlast nada mnom. O tome je samo i mislio, danonoćno, sve ovo vreme! O, koliko sam mu bio potreban! I sad, kad je već izgubio bio svu nadu, ja se najednom pojavljujem, sam, i to još toliko izbezumljen — baš u onakvom stanju kakav sam mu i trebao.
—  L amberte, vina! — viknuh ja — daj da pijemo da se veselimo! Alfonsina, gde vam je gitara?
   Neću da opisujem scenu — izlišno je. Pili smo, i ispričao sam mu sve, sve. On je slušao žudno. ja sam mu otvoreno, i to prvi, predložio zaveru. Pre svega, potrebno je da pismom pozovemo Katarinu Nikolajevnu da dođe kod nas...
—  To može — odobravao je L ambert, gutajući svaku moju reč.
   Drugo, da bi bilo ubedljivije, u pismu treba poslati i celu kopiju njenoga „dokumenta“, tako da odmah vidi da je ne obmanjujemo.
—  To treba, tako treba! — odobravao je L ambert, neprekidno se pogledajući s Alfonsinom.
   Treće, pozvaće je L ambert, ali tako kao da poziv dolazi od nepoznatog lica koje je stiglo iz Moskve. A ja ću dovesti Versilova.
—  Može doći i Versilov! — odobravao je L ambert.
   —  Treba, a ne može! —viknuh Ja—to je neophodno potrebno! Zbog njega se cela stvar i radi! — objasnih pijući iz čaše gutljaj za gutljajem. (Pili smo sve troje, ali, izgleda mi da sam ja sam ispio celu flašu šampanjca, a oni su se samo pravili da piju.) — Sedećemo s Versilovom u drugoj sobi, (L amberte, potrebno je naći i drugu sobu)! — i čim ona bude pristala na sve — i na otkup pomoću novca, i na onaj drugi otkup, zato što su one sve nevaljalice, onda ću ja s Versilovom da se pojavim, i da utvrdim da je nevaljalica, a Versilov će se, pošto bude uvideo kako je odvratna, odmah izlečiti i odgurnuti je od sebe. Ali, tu je potreban još i Bjoring, da i on sve vidi! — dodadoh, sav u bunilu.
—  Ne, Bjoring nije potreban — pomenu L ambert.
   —  Jeste, jeste! — povikah ja opet — ti ništa ne razumeš, L amberte, jer si glup! Naprotiv, neka se načini skandal u višim krugovima —- time ćemo se osvetiti i tim višim krugovima i njoj; neka bude kažnjena! L amberte, ona će ti dati menicu... Meni ne trebaju pare — ja pljujem na pare, a ti ako hoćeš, sagni se i pokupi ih sebi u džep zajedno s mojom pljuvačkom; ali zato ću da uništim nju!
   —  Jeste, jeste, — neprestano je odobravao L ambert — to i tako i treba da učiniš... — Neprestano se pogledao s Alfonsinkom.
—  L amberte! Ona strašno poštuje Versilova: sad sam se uverio — brbljao sam dalje, pijan.
   —  To je dobro što si prisluškivao; nikad nisam mogao da zamislim da si takav špijun, i da imaš toliko pameti! — On je ovo rekao u nameri da mi polaska.
   —  L ažeš, Francuze, ja nisam špijun, ali imam mnogo pameti!... A znaš li, L amberte, ona ga ipak voli! — produžih da govorim, naprežući se da se sav ispovedim. — Ali neće da pođe za njega zato što je Bjoring gardijski oficir, a Versilov samo velikodušan čovek i prijatelj čovečanstva, i kao takav, po njihovom mišljenju, samo komična ličnost i ništa više! O, ona razume njegovu ljubav i uživa u njoj, koketuje, igra se s njim, ali neće da se uda za njega! Ona je žena, zmija! Sve su žene — zmije, i sve zmije su — žene! Treba ga izlečiti; treba mu skinuti koprenu s očiju: neka vidi kakva je, pa će se izlečiti. Dovešću ti ga, L amberte!
—  Tako i treba — neprestano je potvrđivao L ambert, neprestano mi dolivajući vina.
   On se trudio da me ne naljuti, da mi ne protivreči, i da što više pijem. To je radio tako nespretno i otvoreno, da sam još tada morao da primetim. A ipak nisam nipošto hteo da odem; neprestano sam pio i govorio, i strašno sam želeo da se do kraja ispričam i ispovedim. Kad je L ambert otišao po drugu flašu, Alfonsinka je svirala na gitari neki španski motiv; ja se umalo ne zaplakah.
   —  L amberte, još ne znaš sve! — viknuhja s dubokim osećajem. — Toga čoveka treba bezuslovno spasti, zato što je sad u opčaranom krugu. Kad bi ona pošla za njega, on bi je sutradan posle prve noći udario nogom i oterao... jer to biva. Jer takva nasilna i divlja ljubav, to je pravi nastup, to je kao omča o vratu, bolest, i — čim se zadovolji — odmah spadne koprena s očiju i pojavljuje se suprotan osećaj — odvratnost i mržnja, želja za uništenjem, gaženjem. Znaš li istoriju o Abisagi,[90] L amberte, jesi li je čitao?
—  Ne, ne sećam se; je li to roman? — promrmlja L ambert.
   —  O, ti ništa ne znaš, L amberte! Strašno si neobrazovan... ali šta me se to tiče. Svejedno mi je... Da, on voli mamu; poljubio je njen portret; oteraće idućega jutra ovu, i vratiće se mami; samo, već će biti dockan, i zbog toga treba ga spasiti sada...
   Na kraju sam počeo gorko da plačem; ali sam i dalje govorio i užasno mnogo sam pio. Vrlo karakteristično je što L ambert celoga večera nije ni jedan jedini put zapitao za „dokument“, to jest: gde se nalazi? To jest, da ga pokažem, da ga stavim na sto. Šta bi, izgleda, bilo prirodnije, nego da je to zapitao prilikom dogovaranja da se pređe na posao! Još nešto: mi smo govorili samo da treba to da učinimo, da ćemo „to“ bezuslovno učiniti, ali o tome gde će to biti, kako i kad — o tome nismo prozborili ni reči! On mi je samo odobravao pogledajući se sa Alfonsinkom — i ništa više! Naravno, tada mi to nije padalo u oči, ali sam ipak zapamtio.
   Na kraju krajeva sam zaspao kod njega na divanu, obučen. Spavao sam dugo i probudio se vrlo dockan. Sećam se da sam, kad sam se probudio, neko vreme ležao na divanu kao ošamućen, da sam se naprezao da se setim šta se dogodilo, pretvarajući se da još spavam. L ambert se nije pojavljivao u sobi: bio je izišao. Već je bilo deset sati; u naloženoj peći pucketala je vatra, isto onako kao tada kad sam, posle one noći, prvi put bio kod L amberta. Iza zaklona je pak čuvala nada mnom stražu Alfonsinka; to sam odmah primetio, zato što je dva puta provirila i pogledala na mene; no ja sam svaki put zatvorio oči i pravio se da još spavam. To sam činio zbog toga što sam bio utučen, i što mi je bilo potrebno da razmislim o svom položaju. S užasom sam osećao svu rugobu i odvratnost svoje noćašnje ispovesti L ambertu, svoga ugovora s njim, i moje pogreške što sam doleteo njemu! Ali, hvala Bogu, dokument je ipak još kod mene, neprestano zašiven u džepu sa strane; opipao sam ga rukom — tamo je! Znači, imao sam samo da odmah skočim, i da pobegnem; a od L amberta nisam imao šta da se stidim: L ambert nije toga dostojan.
   Ali sam se stideo samoga sebe! Bio sam sam svoj sudija, i, o, Bože, šta je sve bilo u mojoj duši! H teo bih da ne opisujem taj pakleni, nesnosni osećaj, i onu svest o prljavštini i odvratnosti. Ali treba da sve to priznam, zato što je, mislim, tome došlo vreme. U mojim beleškama treba to da bude zapisano. I tako, neka se zna da nisam zbog toga hteo da nju svučem u blato, i spremao se da budem svedok kako ona L ambertu daje otkupninu (o, niskosti)! — ne zbog toga da bih spasao poludeloga Versilova, i da bih ga vratio mami, nego zato... što sam, možda, bio zaljubljen u nju, zaljubljen i ljubomoran! Na koga sam bio ljubomoran: na Bjoringa, Versilova? Na sve koje je ona gledala na balu i s kojima je mogla razgovarati, dok ja stojim u uglu stideći se samoga sebe!... O, sramote!
   Jednom reči, ne znam na koga sam bio ljubomoran; ali sam osećao, i uverio se sinoć kao u dvaput dva, da sam nju izgubio, da će me ta žena odgurnuti i ismejati zbog moje prevare i rđavštine! Ona je istinoljubiva i časna, a ja sam špijun i ucenjivač.
   Sve to sam od tada skrivao u svom srcu; ali sad je došlo vreme, i ja podvlačim crtu ispod računa. Samo, opet, i poslednji put: možda sam čitavu polovinu, ili čak sedamdeset i pet procenata nalagao protiv sebe! One noći sam je mrzeo kao čovek izbezumljen, a posle kao razbesneo pijan čovek. Već sam rekao da je u meni postojao haos osećaja i osećanja u kojima nisam umeo da se razaberem. Ali oni ipak treba da budu iskazani, jer je bar jedan deo tih osećaja sigurno postojao.
   Sa nesavladivom odvratnošću i s neodoljivom namerom da sve zagladim, ja najedanput skočih s divana; ali čim sam skočio, odmah je iskočila i Alfonsinka. Dohvatih bundu i kapu, i rekoh joj da kaže L ambertu da sam sinoć samo buncao, da sam oklevetao ženu, da sam se namerno šalio, i neka L ambert nikad više ne dolazi kod mene... Sve to izrekao sam kojekako, navrat-nanos, žureći se, na francuskom jeziku, i, naravno, strašno nejasno; ali na moje veliko iznenađenje, Alfonsinka je sve savršeno razumela; a još me je najviše iznenadilo to što se ona gotovo obradovala.
   — Oui, oui — odobravala mi je — c’est une honte! Une dame... Oh, vous êtes généreux, vous! Souez tranquille, je ferai voir raison à Lambert...[91]
   Ja sam u tom trenutku prosto zastao u nedoumici kad sam video tako neočekivanu promenu u njenim osećajima, dakle, verovatno, i kod L amberta. Ipak sam izašao ćuteći; u duši mi je bila zbrka i teško mi je bilo da mislim. O, docnije sam sve shvatio, ali je tada već bilo dockan! Kakva je to bila paklena mahinacija! Ovde ću da zastanem, i da je unapred objasnim celu, jer bi inače čitaocu bilo teško da razume ostalo.
   Stvar je bila u tome što sam još prilikom svoga prvoga susreta s L ambertom, tada kad sam se „kravio“ u njegovom stanu, izbrbljao, kao magarac, da je dokument kod mene zašiven u džepu. I kad sam potom, tom prilikom, zaspao za neko vreme kod njega na divanu, u uglu, L ambert je odmah opipao moj džep, i uverio se da je u njemu odista zašivena jedna hartija. Docnije se nekoliko puta uveravao: da li je hartija još tu: tako, na primer, kad smo ručali u tatarskom restoranu, sećam se kako me je nekoliko puta naročito obuhvatao oko pojasa. Kad je najzad potpuno shvatio kakvu važnost ima ova hartija, načinio je jedan plan koji od njega nikad ne bih pretpostavio. Kao budala sam za sve vreme uobražavao da me on toliko uporno poziva k sebi jedino zato da me skloni da se s njim udružim i da radimo zajedno. Ali, avaj! On me je pozivao zbog sasvim druge stvari! Pozivao me je da bi me napio, i, kad se mrtav pijan opružim ne osećajući više ništa, i kad zahrčem, da mi rašije džep i iz džepa uzme dokument. To su ove noći on i Alfonsinka i učinili; Alfonsinka je rašila džep. Kad su se dočepali pisma, njenoga pisma, mog moskovskog dokumenta, uzeli su običnu hartiju za pisma, iste veličine, metnuli je na isto mesto u džep i ponovo zašili, kao da ništa nije ni bilo, tako da ja nisam mogao ništa primetiti. Džep je zašila Alfonsinka. A ja, ja sam gotovo do pred sam kraj, još čitav dan i po, neprestano mislio da sam gospodar tajne, i da je sudbina Katarine Nikolajevne još jednako u mojim rukama.
Jedna reč: ova krađa dokumenta je kriva za sve, za sve ostale nesreće!

II
 
Nastaju poslednjih dvaest četiri sata mojih beležaka; nalazimo se, dakle — na kraju kraja!
   Bilo je, mislim, oko pola jedanaest sati kad sam, uzbuđen, i, koliko se sećam, nekako čudno rasejan, ali sa definitivnim rešenjem u srcu, stigao u svoj stan. Nisam hitao, znao sam šta ću i kako ću. I najednom, tek što sam ušao u hodnik, videh da je iskrsla nova nevolja, i da su se stvari na neobičan način zaplele: stari knez je maločas doveden kolima iz Carskoga Sela, i nalazio se u mom stanu, a kod njega je bila Ana Andrejevna!
   Smestili su ga ne u moju sobu, nego u dve gazdine sobe, pored moje. Još sinoć, kao što sam posle saznao, u tim sobama su izvršene izvesne izmene i neke popravke, uostalom vrlo neznatne. Gazda je sa ženom prešao u sobičak ćudljivog rošavog kirajdžije, o kome sam ranije govorio, a rošavoga kirajdžiju su privremeno smestili na neko drugo mesto, ne znam više gde.
   Izišao je pred mene gazda, i odmah se za mnom ušunjao u moju sobu. Pogled mu nije bio onako odlučan kao juče; čovek se nalazio u nekom neobično uzbuđenom stanju, tako da kažemo: na visini događaja. Nisam mu rekao ništa, nego, otišavši u ugao i uhvativši se rukama za glavu ostadoh tako stojeći jedan minut. On je u početku mislio da ja samo „izigravam“; ali na kraju nije više mogao odoleti, i promrmlja uplašeno:
   —  Da vam nije što krivo? — A kad je video da ne odgovaram, dodade — Čekao sam vas da vas zapitam da li želite da se otvore ova vrata, kako biste imali neposrednu vezu sa kneževim odajama... umesto kroz hodnik? — i pokaza na sporedna, do sada uvek zatvorena vrata, koja su vodila u njegove, gazdine sobe, sada zauzete za kneza.
   —  Da vam kažem, Petre H ipolitoviću — obratih mu se ja strogo — molim vas najljubaznije da odete i da zamolite Anu Andrejevnu da odmah dođe ovamo na razgovor. Jesu li odavno došli?
—  Biće već čitav sat.
—  Dakle, idite.
   Otišao je, i vratio se s čudnim odgovorom: da me Ana Andrejevna i knez Nikola Ivanović nestrpljivo očekuju da dođem kod njih; znači, Ana Andrejevna nije htela da dođe. Dovedoh u red odelo, očistih kaput u kome sam noćas spavao, umih se, očešljah, sve to ponajlak, i, svestan da treba da budem vrlo oprezan, odoh starcu.
   Knez je sedeo na divanu, za jednim okruglim stolom, a Ana Andrejevna u drugom uglu za drugim stolom, koji je bio zastrt čaršavom, i na kome je sijao zagrejan gazdin samovar, očišćen kao nikada; ona je spremala čaj. Ušao sam sa strogim izgledom u licu; starac, koji je to odmah primetio, pretrnu, i osmejak na njegovom licu promeni se za trenutak u izraz straha; ja ne mogoh da izdržim, nego se nasmejah i pružih mu ruke: jadni starac mi pade u zagrljaj.
   Bez sumnje, odmah sam razumeo s kim imam posla. Prvo, bilo mi je jasno, kao dvaput dva, da se od onog starca, koji je nedavno bio još dosta svež, i sasvim pri pameti, i imao, premda slab, ali ipak još neki karakter — da se od njega za vreme otkad se s njim nisam video, načinila prava mumija, nekakvo dete, plašljivo i nepoverljivo. Dodajem: on je dobro znao zašto je ovamo doveden; a sve je izvedeno tačno onako kako sam objasnio ranije. Prosto su ga najednom iznenadili, utukli, prebili vešću o izdajstvu njegove kćeri i o ludnici. On je pristao da ga odvedu, ne znajući od straha šta da radi. Rekli su mu da sam ja gospodar tajne, i da je u mene ključ za krajnje rešenje. Da dodam odmah: baš toga krajnjega rešenja i ključa on se plašio više nogo ičega. Zato je očekivao da ću ući u sobu sa presudom na čelu i s hartijom u rukama, i strašno se obradovao što sam počeo da se smejem, i uzeo da ćaskam o sasvim drugim stvarima. Kad smo se zagrlili, zaplakao je. Priznajem, i ja sam malo zaplakao; bilo mi ga je najednom vrlo žao... Malo Alfonsinkino kuče zalajalo je na mene kao zvonce tankim glasom, napadajući me sa divana. Od ovog sitnog kučeta knez se nije nikako odvajao otkako ga je nabavio; čak je s njim i spavao.
—  Oh, je disais qu’il a du coeur![92] — uzviknu on ukazujući Ani Andrejevnoj na mene.
   —  Ali što ste se vi oporavili, kneže! Kako divno, sveže i zdravo izgledate! — rekoh mu ja. Avaj! Bilo je baš obratno: bio je mumija; a ja sam, onako govorio samo da ga ohrabrim.
—  N’est-se pas, n’est-se pas?[93] — ponavljao je on radosno. — O, neobično sam se oporavio.
—  Pijte međutim vaš čaj; i ako budete i meni dali jednu šolju, praviću vam društvo.
   —  Odlično! „Pićemo i uživaćemo“... kako li ono glase stihovi. Ana Andrejevna, dajte mu čaja; Il prend Toujours par les sentiments[94].... dajte nam čaja, draga moja.
Ana Andrejevna nam dade čaja, pa se najednom okrenu meni i poče vrlo svečano:
   —  Arkadije Makaroviću, nas dvoje, ja i moj dobrotvor, knez Nikola Ivanović sklonili smo se kod vas. H oću time da kažem: da smo došli kod vas, jedino kod vas, i oboje tražimo od vas pomoći: Imajte na umu da je cela sudbina ovoga svetoga, ovoga najplemenitijega i uvređenoga čoveka u vašim rukama... Mi čekamo rešenje od vašega istinoljubivoga srca!
Ali nije mogla da dovrši; kneza je uhvatio užas, i sav je drhtao od straha:
—  Après, après, n’est pas? Chère amie![95] — reče on nekoliko puta, dižući k njoj ruke.
   Ne mogu da izrazim kako je neprijatan utisak na mene učinio ovaj njen ispad. Nisam odgovorio ništa, nego sam se zadovoljio time što sam se hladno i važno poklonio; zatim sam seo za sto i počeo razgovor o drugim stvarima, o nekim glupostima.; počeo sam da se smejem i da se šalim... Starac mi je očevidno bio blagodaran i razveselio se oduševljeno. Ali njegovo veselje, iako je bilo srdačno, očevidno je bilo i nepouzdano, i moglo se momentalno promeniti u potpunu malodušnost; to je bilo jasno na prvi pogled.
   —  Cher enfant, kažu da si bio bolestan... Ax, pardon!... Nije... Kažu da si se sve vreme bavio spiritizmom?
—  Nije mi to bilo ni na kraj pameti — nasmeših se ja.
—  Nisi? A ko mi je to govorio o spiritizmu?
   —  O tome vam je ovdašnji činovnik, Petar H ipolitović, maločas govorio — objasni mu Ana Andrejevna; — on je vrlo veseo čovek i zna mnogo priča; želite li da ga pozovem?
   —  Oui, oui, il est charmat... zna pričâ, ali bolje da ga pozovemo docnije. Pozvaćemo ga, pa će nam sve ispričati; mais après[96]. Zamisli, maločas postavljaju sto, a on kaže: ne uznemiravajte se, neće odleteti, mi nismo spiritisti. Zar kod spiritista stolovi lete?
—  Pravo da vam kažem, ne znam; kažu da se dižu na svima nogama.
—  Mais, c’est terrible se que tu dis,[97] — pogleda me on uplašen.
—  O, ne bojte se, to je sve glupost.
   —  I ja kažem. Nastasja Stepanovna Salomejeva — znaš je... ah, jeste, ti je ne poznaješ — ...zamisli, i ona veruje u spiritizam i, zamislite, chère enfant — okrenu se on Ani Andrejevnoj — kažem joj Ja: u ministarstvima takođe ima stolova, i na njima leži po osam pari činovničkih ruku, sve pišu po hartiji—pa zašto tamo stolovi ne igraju? Zamisli, odjednom zaigraju! Pobuna stolova u ministarstvu finansija ili narodne prosvete! —toga još nije bilo!
   —  Kakve divne stvari govorite, kao i pre, kneže! — rekoh mu ja, trudeći se da se nasmejem što iskrenije.
—  N’est-se pas? je ne parle pas trop, mais je dis bien.[98]
   —  Idem da dovedem Petra H ipolitovića — ustade Ana Andrejevna. Na licu joj je sijalo zadovoljstvo; obradovala se što sam tako ljubazan prema starcu. Ali čim je ona izišla, starčevo lice se za tili čas promenilo. Brzo je pogledao na vrata, osvrnuo se oko sebe, i, nagnuvši se prema meni sa divana, prošapta mi uplašeno:
—  Cher ami! O, kad bih mogao da ih vidim ovde obe zajedno! O, cher enfant!
—  Kneže, umirite se...
   —  Da, da ali... izmirićemo ih, n’est-se pas? Ovo je samo beznačajna svađa između dveju tako dobrih žena, n’est-se pas? Jedino se u tebe nadam... Sve ćemo to dovesti u red... a što je ovo neki čudan stan — poče on da se osvrće po sobi bojažljivo — i, znaš, ovaj gazda... ima neko lice... Reci mi, nije opasan?
—  Gazda? O, ne! zbog čega bi bio opasan?
   —  C’est sa. Utoliko bolje. Il semble qu’il est bête, se gentilhomme[99]. Tako ti Boga, nemoj da govoriš Ani Andrejevnoj da se ja svega plašim ovde; kad sam došao, pohvalio sam sve, i gazdu sam pohvalio. Čuj, ti znaš istoriju o fon-Zonu — sećaš li se?
—  Pa šta?
   —  Rien, rien du Tout... Mais je suis libre ici, n’est-se pas?[100] Kako ti misliš? Ovde mi se ne može dogoditi ništa... onome slično?
—  Uveravam vas, dragi moj... ah, kako možete takvo što da pomislite!
   —  Mon ami! Mon enfant! — uzviknu on najednom, sklopivši ruke pred sobom i već više nimalo ne skrivajući svoj strah — ako odista imaš kakav dokument... jednom reči — ako imaš što da mi kažeš, nemoj da mi kažeš; tako ti Boga, ne govori uopšte ništa... što duže možeš, ne govori...
   On htede da ustane da me zagrli; suze su mu tekle po licu; ne mogu da izrazim kako mi se stezalo srce: jadni starac ličio je na kakvo siroto, slabo, zaplašeno dete koje su iz rodnoga gnezda ukrali Cigani, i odveli ga tuđim ljudima. Ali ne bi nam suđeno da se zagrlimo: otvoriše se vrata i u sobu uđe Ana Andrejevna, ali ne s gazdom, nego sa svojim bratom kamerjunkerom. Ova novost me je ošamutila; ja ustadoh i pođoh vratima.
   —  Arkadije Makaroviću, dopustite da vas upoznam — glasno reče Ana Andrejevna, tako da sam i nehotice morao da ostanem.
   —  Odveć dobro poznajem vašega brata — rekoh, izgovarajući polako svaku reč, a naročito naglasivši reč „odveć“.
   —  Ah, to je bio užasan nesporazum! I toliko mi je žao, dragi And... Andreja Makaroviću — poče mladi čovek, prilazeći mi neobično ljubazno i uhvativši mi ruku koju nisam bio više u stanju da istrgnem — za sve je kriv moj Stepan; tako glupo mi vas je prijavio, da sam mislio da je neko drugi; — to se desilo u
Moskvi — objasni on sestri — posle toga sam na sve načine pokušavao da vas nađem, ali sam se razboleo; evo pitajte nju. Cher prinse, nous devons être amis même par droit de naissanse...[101]
   Taj drski mladić imao je hrabrosti da me i obgrli, što je bio vrhunac familijarnosti. ja stadoh u stranu, ali pošto sam se zbunio, učinilo mi se da je bolje da što pre iziđem ne rekavši ni reči. Kad sam došao u svoju sobu, seo sam na krevet, uzbuđen, da razmišljam. Intriga me je davila; ali mi je ipak bilo nemoguće da Anu Andrejevnu prosto pustim da propadne. Osetih da mi je i ona mila, i da je njen položaj užasan.
III
 
   Kao što sam i očekivao, došla je ona sama u moju sobu, ostavivši kneza s bratom koji je počeo da prepričava knezu razne spletke iz društva, najsvežije, čime je mnogo razonodio i razveselio radoznalog starca. Ustadoh s kreveta ćuteći i pogledah je upitno.
—  Rekla sam vam sve, Arkadije Makaroviću — poče ona otvoreno — naša sudbina je u vašim rukama.
   —  Ali ja sam vam već rekao da ne mogu... Najsvetije obaveze me sprečavaju da učinim ono na šta vi računate...
   —  Tako? je li to vaš odgovor? Najzad, neka ja i propadnem, ali starac? Šta mislite? Još večeras će poludeti!
   —  Ne, poludeće onda ako mu pokažem pismo njegove kćeri u kome se ona savetuje s advokatom o tome kako da oca proglasi neuračunljivim! — uzviknuh ja vatreno. — To on ne bi mogao da podnese! Znajte da on i ne veruje tome pismu! Već mi je i rekao to!
Ovo sam slagao (da mi je on rekao) ali je bilo zgodno.
—  Već vam je rekao? To sam i mislila! U tom slučaju sam propala; već je plakao i tražio da ide kući.
   —  Saopštite mi u čemu je u stvari vaš plan? — zapitah ja navaljujući. Ona pocrvene, verovatno zbog uvređene nadmenosti, ali se ipak pribra:
   —  S pismom njegove kćeri u rukama, opravdani smo u očima sveta. Odmah bih poslala po kneza V., i Borisa Mihajlovića Peljiščeva; to su njegovi prijatelji iz detinjstva; obojica su poštovane i uticajne ličnosti u otmenom svetu, i, to znam, oni već od pre dve godine osuđuju izvesne postupke njegove nemilosrdne i sebične kćeri. Oni će ga, naravno, izmiriti s njegovom kćeri po mojoj molbi, jer ja to tražim; ali će se zato situacija potpuno izmeniti. Sem toga, tada će se i moji rođaci Fanariotovi, kako ja mislim, rešiti da podrže moja prava. Meni je međutim pre svega stalo do njegove sreće; neka on najzad uvidi i oceni: ko mu je zbilja odan? Bez sumnje, najviše računam na vaš uticaj, Arkadije Makaroviću: vi ga tako volite... A ko ga drugi i voli, sem mene i vas? poslednjih dana je samo o vama govorio; tugovao je za vama, vi ste njegov „mladi prijatelj“... Samo po sebi se razume da celoga života mojoj blagodarnosti neće imati granica...
Ona mi je tu obećavala nagradu — i pare, možda. Prekidoh je oštro:
   —  Ma šta rekli, ne mogu! — rekoh joj s nepokolebljivom odlučnošću — mogu vam samo odgovoriti isto tako iskreno i objasniti vam moje poslednje namere: u najkraćem vremenu predaću ovo fatalno pismo Katarini Nikolajevnoj u ruke, ali s tim da ona od svega što se sad desilo ne pravi nikakav skandal, i da prvo obeća da neće smetati vašoj sreći. To je sve što mogu da učinim.
   —  To je nemoguće! — reče ona, sva pocrvenevši. Sama pomisao da nju Katarina Nikolajevna štedi, dovela ju je do besa.
—  Neću menjati svoju odluku, Ana Andrejevna.
—  Možda ćete je promeniti.
—  Obratite se L ambertu!
   —  Arkadije Makaroviću, ne znate kakva nesreća može da se desi zbog vaše tvrdoglavosti — reče ona surovo i ljutito.
   —  Nesreća će se desiti — to je sigurno... meni se vrti glava. Dosta sam vam rekao, i rešio sam se — i svršena stvar. Samo, Boga radi, molim vas, ne dovodite mi vašega brata!
—  Ali on baš želi da stvar zagladi...
   —  Nema šta da zagladi! Nemam potrebe, ne želim, ne želim! — viknuh ja, uhvativ se za glavu. (O, možda sam tada govorio s odveć velike visine!) Ali, recite mi gde će knez danas da noći? Neće valjda ovde?
—  Noći će ovde, kod vas i s vama.
—  Još večeras se selim u drugi stan!
   I posle svih nemilostivih reči, uzeh kapu i počeh da oblačim bundu. Ana Andrejevna me je gledala ćuteći i surovo.
Bilo mi je žao — o, bilo mi je žao te gorde devojke! Ali sam izleteo iz stana, ne ostaviv joj ni reči nade.

IV
 
   Trudim se da skratim. Moja odluka je pala konačno, i ja odoh pravo Tatjani Pavlovnoj. Avaj! Mogla je biti sprečena velika nesreća da sam je tada zatekao kod kuće; ali, kao naročito, toga dana me je teralo neuspevanje. Svratio sam, naravno, i kod mame, prvo zato da se za nju, moju mamu, raspitam; a drugo, računao sam gotovo nasigurno da ću tamo zateći Tatjanu Pavlovnu; no ona ni tamo nije bila; baš je pre kratkog vremena nekuda izašla; a mama je ležala bolesna, i s njom je ostala jedino L iza. L iza me je zamolila da ne ulazim da ne bih razbudio mamu: „celu noć nije spavala, mučila se; hvala Bogu, bar je sad zaspala“. Zagrlih L izu i rekoh joj samo dve reči: da sam se rešio na jednu ogromnu i sudbonosnu stvar, i da ću je uskoro izvršiti. Saslušala je to bez naročitoga iznenađenja, kao najobičnije reči. O, svi su oni već navikli na moja neprekidna „poslednja rešenja“, koja docnije malodušno napuštam. Ali sad — sad je bila druga stvar! Svratio sam, isto tako, i u gostionicu na kanalu, i posedeo onde da prođe vreme te da nasigurno zateknem Tatjanu Pavlovnu kod kuće. Uostalom, objasniću zašto mi je tako iznenada bila potrebna ova žena. Stvar je u tome: hteo sam odmah da je pošljem da ode Katarini Nikolajevnoj, da je zamoli da dođe tu, u njen stan, te da joj pred Tatjanom Pavlovnom vratim dokument, i objasnim sve jedanput zasvagda... Ukratko, hteo sam samo da izvršim svoju dužnost; hteo sam da opravdam sebe jednom zauvek. Pošto bih svršio s tim, neizostavno sam rešio da progovorim nekoliko toplih reči u korist Ane Andrejevne, i, ako bude moguće, da uzmem Katarinu Nikolajevnu i Tatjanu Pavlovnu (kao svedoka), da ih odvezem u svoj stan, to jest kod kneza, i.„ i... jednom reči, da bar u tom krugu danas načinim ceo svet srećnim, tako da bi onda ostali još jedino Versilov i mama. Nisam mogao da sumnjam u uspeh: Katarina Nikolajevna iz blagodarnosti za vraćeno pismo, za koje joj ja ne bih tražio ništa, ne bi mogla odreći mi takvu molbu. Avaj! Još jednako sam uobražavao da je dokument u mene. O, u kakvom sam glupom i nedostojnom položaju bio, ne sluteći to!
   Već se bilo jako smrklo; već je bilo oko četiri sata posle podne kad sam opet svratio kod Tatjane Pavlovne. Marija mi je odgovorila grubo da „nije dolazila“. Vrlo dobro se sećam sad kako me je Marija čudno pogledala; ali, naravno, tada još ništa nisam mogao da posumnjam, i utučen, silazeći sa stepenica u stanu Tatjane Pavlovne, setih se nesrećnoga kneza kako je za mnom pružao ruke — i najedanput mi dođe žao, i počeh da sebe prekorevam što sam ga napustio, i to možda zbog lične uvređenosti. Uznemireno sam počeo da zamišljam da su se tamo kod njih u mome odsustvu mogle odigrati ružne stvari, te brzo pohitah kući. Kod kuće se, međutim, desilo ovo.
   Ana Andrejevna, izašavši iz moje sobe ljutita, nije izgubila hrabrost. Treba da saopštim da je još izjutra slala po L amberta; zatim je slala još jedanput po njega; a kako L ambert nikako nije dolazio kući, poslala je najzad svoga brata da ga potraži. Nesrećnica, pošto je videla moj otpor, položila je svu nadu na L amberta i na njegov uticaj na mene. Čekala je L amberta s nestrpljenjem, i samo se čudila: kako ju je on, koji je dotle neprestano obletao oko nje, sad najedared odbacio i iščezao. Avaj! Njoj ni na pamet nije moglo pasti da L ambert, imajući dokument u rukama, ima sad sasvim druge planove, i da se zbog toga, naravno, krije, i da baš naročito nju izbegava.
   Na taj način, uznemirena i sa sve većom uzbunom u duši, Ana Andrejevna gotovo nije više bila u stanju da razonodi starca; njegova uznemirenost je porasla do opasnih razmera. Postavljao je čudna i plašljiva pitanja, počeo je čak da i nju posmatra podozrivo i nekoliko se puta zaplakao. Mladi Versilov tada nije dugo sedeo kod njega. posle njega, Ana Andrejevna je najzad dovela Petra H ipolitovića, na koga je toliko polagala, ali ovaj se nimalo nije dopao knezu; baš je izazvao odvratnost. Uopšte je na Petra H ipolitovića knez zbog nečega počeo da gleda sa sve većim nepoverenjem i sumnjičenjem. A gazda, kao naročito, upustio se da tumači spiritizam, i neke fokuse koje je, lično video na predstavama; na primer, kako je jedan šarlatan, koji je odnekud doputovao, tobože pred celom publikom sekao ljudima glave, tako da je potekla krv koju su svi videli, i posle ih ponova metao na vrat, i one su, tobože, opet srastale; sve to pred celom publikom; i da se to desilo pedeset devete godine. Knez se toliko uplašio, i ujedno s tim se zbog nečega toliko naljutio, da je Ana Andrejevna bila prinuđena da odmah udalji pripovedača. Srećom je donet ručak, naročito poručen još uoči toga dana, negde u blizini (po preporuci L amberta i Alfonsinke), kod jednog čuvenog kuvara Francuza, koji je ostao bez mesta i tražio službu u kakvoj aristokratskoj kući ili u klubu. Ručak sa šampanjcem je vanredno razveselio starca; jeo je mnogo i šalio se. posle ručka je, naravno, otežao, te je zaželeo da spava; a kako je on i inače uvek spavao posle ručka, Ana Andrejevna mu je spremila postelju. Pre spavanja joj je neprestano ljubio ruke i govorio: da je ona njegov raj, nada, hurija, „zlatan cvetak“ —jednom reči, tepao joj je sve samim istočnjačkim izrazima. Najzad je zaspao. U to se i ja vratih.
   Ana Andrejevna brzo uđe u moju sobu, i sklopivši preda mnom ruke, reče mi da „me moli, ne zbog sebe nego zbog kneza, da ne odlazim, i da, čim se knez probudi, odem kod njega. „Bez vas će propasti, dobiće nervni udar; bojim se da neće izdržati do noći“... Dodala je još da bezuslovno mora izaći, „možda za čitava dva sata, i da, prema tome, ostavlja kneza na meni„. Obećah joj toplo da ću do večera ostati, i da ću, kad se stari bude probudio, upotrebiti sve što bude moguće da ga razonodim.
—A ja ću vršiti svoju dužnost! — završi ona energično.
   — Zatim je izašla. Dodajem, zahvatajući unapred otišla je da potraži L amberta; to joj je bila poslednja nada; pored toga, svratila je i kod brata i kod svojih rođaka Fanariotovih; može se misliti u kakvom se duševnom raspoloženju vratila.
   Knez se probudio otprilike sat i po posle njenog odlaska. Čuo sam kroz zid kako ječi, i odmah otrčah do njega; zatekao sam ga da sedi na krevetu u domaćoj haljini, ali je toliko bio zaplašen što se našao sâm, i svetlošću jedne jedine lampe, i tuđom sobom, da se, kad sam ušao, trgao, skočio i povikao. Prišao sam mu brzo, i kad je video da sam to ja, počeo je da me grli sa suzama radosti.
—  A meni cu kazali da si se odselio nekuda u drugi stan, da si se uplašio i pobegao.
—  Ko je to mogao da vam kaže?
   —  Ko je mogao? Vidiš, možda sam baš i câm izmislio, a možda mi je ko i rekao. Zamisli, maločas sam sanjao: ulazi starac s bradom i sa ikonom, sa ikonom na dvoje razbijenom, i najedared mi kaže: „Ovako će se razbiti tvoj život!“
—  Ah, Bože moj, sigurno ste od nekoga čuli da je Versilov juče razbio ikonu?
   —  N’est-se pas? Čuo sam, čuo sam. Od Darje Onisimovne sam čuo još jutros. Ona je ovamo donela moj kofer i kučence.
—  Pa ste o tome i sanjali.
—  Ako, svejedno... a zatim, taj starac mi je neprestano pretio prstom. A gde je Ana Andrejevna?
—  Odmah će se vratiti.
—  Odakle? Zar je i ona otputovala? — zapita on bojažljivo.
—  Nije, nije, sad će biti ovde; zamolila je mene da za to vreme budem kod vas.
   —  Oui, doći će. I tako je naš Andreja Petrović sišao s uma, „kako neprimetno i kako hitro!“ Uvek sam mu proricao da će tako svršiti. Dragi prijatelju, čekaj...
Najedanput me uhvati rukom za kaput i privuče k sebi.
   —  Gazda mi je maločas — poče da mi priča šapatom — donosio fotografije, odvratne ženske fotografije, sve same gole žene u raznim istočnjačkim položajima, i uzeo da mi ih pokazuje u staklu... ja, ja sam stegao srce; ali zar nisu odvratne žene dovodili i onome nesrećniku da bi ga posle lakše napili...
—  Vi neprestano govorite o fon-Zonu; dosta, kneže, o tome! Gazda je magarac i ništa više!
   —  Magarac i ništa više! C’est mon opinion![102] Dragi prijatelju, ako možeš, spasi me odavde! — reče on i najedared sklopi preda mnom ruke.
—  Kneže, učiniću sve što mogu! ja sam ceo vaš... Dragi kneže, pričekajte, možda ću sve dovesti u red!
—  N’est-se pas? Uzećemo stvari i pobeći ćemo, a kofer ćemo ostaviti da on pomisli da ćemo se vratiti.
—  Kuda da pobegnemo? A Ana Andrejevna?
   —  Ne, ne, zajedno s Anom Andrejevnom... Oh, mon cher, u glavi mi je neka kaša... Slušaj, tamo u torbici, desno, nalazi se Kaćin portret; maločas sam ga turio unutra krišom da Ana Andrejevna, i naročito ova Darja Onisimovna, ne primete; tako ti Boga, daj mi ga brzo, oprezno, pazi da nas ne zateknu... Može li da se metne reza na vrata?
   Odista, našao sam u torbici fotografski portre Katarine Nikolajevne u malom ovalnom ramu. On ga uze u ruku, prinese ga svetlosti, i najedanput mu potekoše suze niz žute, mršave obraze:
   —  C’est un ange, c’est un ange du ciel![103] — ponavljao je — celoga života sam se grešio o nju„. i evo sad! Chère enfant, ne verujem ničem, ničem ne verujem! Dragi prijatelju, reci mi: da li se može i zamisliti da hoće da me zatvore u ludnicu? Je dis des choses charmantes et Tout jle monde rit...[104] i najedanput toga čoveka odvode u ludnicu!
—  To nikom ni na um ne dolazi! — uzviknuh ja. — To je greška. ja znam njene osećaje!
   —  I ti znaš njene osećaje! To je divno! Dragi prijatelju, ti si me kao iz mrtvih digao! Šta mi sve nisu za tebe napričali? Dragi prijatelju, pozovi ovamo Kaću, i neka se one dve ovde preda mnom izljube, ja ću da ih odvezem kući, a gazdu ćemo oterati!
Zatim ustade, sklopi preda mnom ruke, i najednom i kleknu.
   —  Cher — poče da šapće u nekom bezumnom strahu, sav dršćući kao list — dragi prijatelju, reci mi celu istinu: kuda će oni sad sa mnom?
   —  Bože! — viknuh ja, dižući ga i stavljajući ga na krevet — pa vi ni meni više ne verujete: zar vi mislite da sam i ja u zaveri? Ta ja neću dati ovde nikome ni prstom da vas dirne!
   —  C’est sa, ne daj... — promuca on, uhvativ me čvrsto za laktove obema rukama, neprestano dršćući. — Ne daj me nikome! I nemoj da me obmanju ješ... hoće li me odvesti odavde? Čuj, ovaj gazda, taj H ipolit, kako li mu beše ime, je li on... — doktor?
—  Kakav doktor?
—  Zar ovo... ovo nije ludnica, ovo ovde, u ovoj. sobi?
   U tom trenutku se otvoriše vrata i u sobu uđe Ana Andrejevna. Mora biti da je prisluškivala na vratima, i, ne mogavši više izdržati, otvorila je vrata odveć iznebuha, tako da je knez, koji se trzao na svaki škrip, uzviknuo i ničice legao na jastuk. Dobio je neku vrstu napada, koji se završio jecanjem.
—  Ovo je plod vašega rada — rekoh joj, ukazujući na starca.
   —  Ne, to je plod vašega rada! — reče ona oštro, još višim glasom. — poslednji put vam se obraćam, Arkadije Makaroviću: hoćete li da demaskirate paklenu intrigu protiv nezaštićenoga starca, i da žrtvujete „vaše bezumne i detinjaste ljubavne snove“, da biste spasili svoju rođenu sestru?
   —  Spasiću vas sve, ali samo onako kako sam vam maločas rekao! Idem sad, i možda će kroz jedan sat ovde biti i Katarina Nikolajevna! Sve ću vas izmiriti, i svi će biti srećni! — uzviknuh ja gotovo oduševljeno.
   —  Dovedi, dovedi je ovamo! — ožive knez. — Odvedite me njoj! H oću da vidim Kaću i da je blagoslovim — vikao je on, dižući ruke i ustajući s kreveta.
   —  Vidite — ukazah na njega Ani Andrejevnoj — čujte šta čovek govori: vidite da vam više ni u kom slučaju ne može pomoći nikakav „dokument“
—  Vidim, ali bi ipak još pomogao da opravda moj postupak pred mišljenjem sveta; ovako sam osramoćena! Ipak, savest mi je čista; Svi su me ostavili, čak i moj rođeni brat koga je uplašio neuspeh... Ali ja ću vršiti svoju dužnost, ostaću pored ovog nesrećnog čoveka kao njegova dadilja, kao njegova bolničarka!
Kako ja nisam imao vremena da dangubim, istrčah iz sobe.
—  Vratiću se kroz jedan sat, i neću se vratiti sam! — doviknuh s vrata.

GLAVA DVANAESTA
I
 
   Najzad sam zatekao kod kuće Tatjanu Pavlovnu! Brzo sam joj izložio sve, sve o dokumentu, i sve do poslednje sitnice o onome što se dešava kod mene u stanu. Iako je i ona vrlo mnogo bila obaveštena o svemu, i posle dve reči već shvatila u čemu je stvar, ipak je moje izlaganje trajalo, mislim, oko deset minuta. Govorio sam samo ja, i govorio sam sve po istini kako je bilo, i nisam se stideo. Ona je ćutala nepomično, uspravljena kao pleteća igla; sedela je na stolici, stisnutih usana, ne skidajući s mene očiju, i slušajući s napregnutom pažnjom. A kad sam svršio, ona skoči s mesta, i to tako naglo da sam i ja skočio.
   —  Ah, kuče jedno! I to pismo je u stvari bilo kod tebe zašiveno, i zašila ga ona luda Marija Ivanovna! Ah, vi odvratni bezobraznici! Ti si dakle došao ovamo da osvajaš srca, da pobeđuješ otmeni svet. H oćeš da se osvetiš kome bilo zato što si vanbračni sin?
   —  Tatjana Pavlovna — viknuh ja — nemojte da me grdite! Možda ste baš vi s vašom grdnjom od početka krivi što sam bio toliko ogorčen. Jeste, ja sam vanbračni sin, i možda sam odista hteo da se svetim zbog toga što sam vanbračni sin, i odista možda kome bilo, zato što ni sam đavo ne može da pronađe ko je tu kriv — ali ne zaboravite da sam odbio da stupim u društvo sa nevaljalcima, i da sam pobedio svoje strasti! Bez reči ću joj predati dokument i otići, neću ni jednu njenu reč sačekati; vi lično bićete svedok!
—  Daj pismo, daj odmah pismo, odmah vadi pismo ovamo na sto! Ili valjda opet lažeš?
   —  Pismo je zašiveno u mom džepu; Marija Ivanovna ga je zašila lično; a kad sam pravio nov kaput, izvadio sam ga iz staroga i sâm sam ga zašio u ovaj novi kaput; evo ga ovde, opipajte, vidite da li lažem!
—  Daj ga, izvadi ga! — navaljivala je na mene Tatjana Pavlovna.
   —  Ne dam ga ni no koju cenu, ponavljam vam; metnuću ga pred nju u vašem prisustvu i otići ću, neću nijednu njenu reč sačekati; ali je potrebno da ona zna i svojim očima vidi da joj ga ja sam predajem, dobrovoljno, bez prinude i bez nagrade.
—  Dakle, opet hoćeš da igraš ulogu? Još si zaljubljen, kuče jedno?
   —  Govorite pakosti koliko hoćete; zaslužio sam ih, pa me ne vređaju. Neka joj se i učinim neznatan mališan koji je sklapao zaveru protiv nje — ali neka uvidi da sam savladao sam sebe, i da njenu sreću stavljam više svega na svetu! Ništa to ne mari, Tatjana Pavlovna, ništa to ne mari! ja sebi velim: samo hrabro i nadaj se! Iako je ovo bio moj prvi korak na poprište života, završio se dobro, plemenito! I šta ima u tome što je volim? — produžih ja oduševljeno i svetlih očiju — toga se ne stidim; mama je anđeo nebeski, a ona je carica zemaljska! Versilov će se vratiti mami. I onda ne treba da se stidim od nje: čuo sam sve šta su ona i Versilov razgovarali; stajao sam iza zavese... O, sve troje smo „ljudi istog bezumlja!“ A znate li čija je to reč: „ljudi istog bezumlja“? To je njegova reč, reč Andreje Petrovića! A znate li da nas ovde možda ima i više nego troje koji smo podjednako bezumni? Evo da se opkladimo da ste vi četvrta osoba isto takvog bezumlja! H oćete li da kažem? Kladim se da ste i vi lično celoga svoga života bili zaljubljeni u Andreju Petrovića, a možda ste još i sada...
   Ponovo kažem: bio sam u oduševljenju, i u nekom osećanju sreće, ali nisam uspeo da dovršim: ona me nekako neprirodno brzo ujedanput uhvati rukom za kosu, i dva puta me iz sve snage povuče nadole... zatim me najednom ostavi, ode u ugao, i okrenuvši mi leđa pokri lice maramom.
—  Kuče jedno! Da mi to nikad više nisi rekao! — reče mi plačući.
   Sve to desilo se tako neočekivano da sam prosto bio ošamućen. Stajao sam i gledao je, ne znajući šta da radim.
   —  Fuj, magarče! H odi ovamo, poljubi staru ludu! — reče ona najedanput, plačući i smejući se — i da mi nikad više to nisi rekao... A tebe volim, i celoga sam te života volela... magarče jedan!
   Ja je poljubih. Reći ću u zagradi: od ovoga trenutka smo nas dvoje, ja i Tatjana Pavlovna, postali prijatelji.
   —  Ah, da! Ta šta mi je! — uzviknu ona odjednom, i udari se no čelu — Šta kažeš, molim te, i stari knez je u tvom stanu? je li to istina?
—  Uveravam vas.
   —  Ah, Bože moj! Oh, hvata me muka! — poče ona da trči po sobi; — i tamo sad rade s njim što im je volja! Eh, grom ih spalio, budale! I to još, kažeš, od jutros? Eto ti ta Ana Andrejevna! Eto vam ta kaluđerica! A ona princeza ništa i ne sanja!
—  Koja princeza?
—  Pa carica zemaljska, ideal!... Ali šta da se sad radi?
   —  Tatjana Pavlovna! — rekoh joj ja, pribravši se — razgovarali smo o glupostima, a zaboravili smo ono što je glavno: naime, dojurio sam ovamo po Katarinu Nikolajevnu, i svi tamo čekaju na moj povratak.
   I ja joj objasnih da ću joj predati dokument samo pod tim uslovom ako obeća da će se odmah izmiriti s Anom Andrejevnom, i da pristane na njen brak...
   —  Odlično! — prekide me Tatjana Pavlovna — i ja sam joj to sto puta kazala. On će i onako umreti pre nego što dođe do braka, pa se dakle neće ni venčati; a ako u testamentu hoće da ostavi novac njoj, Ani, to je već i bez toga učinjeno...
—  Zar je Katarini Nikolajevnoj samo novca žao?
   —  Ne; ona se neprestano bojala da je dokument u nje, u Ane, a i ja. Zbog toga smo motrili na nju. Kći nije htela da potrese starca, a Švabi Bjoringu, odista je žao i novca.
—  I ipak, posle toga, biće u stanju da pođe za Bjoringa?
   —  A šta da radiš s ludom? Rečeno joj je da bude luda, i luda će ostati do veka. Znaš, ona kaže da će joj on doneti spokojstvo: „za nekoga, veli, moram da se udam; za njega je, izgleda, najbolje“; ali videćemo koliko će to trajati. Čupaće docnije kose no već će biti dockan.
—  Pa zašto joj dopuštate? Vi je volite, u oči ste joj kazali da ste zaljubljeni u nju!
—  I jesam zaljubljena, i više je volim nego svi vi zajedno — ali je ona ipak jedna nerazumna luda!
—  Onda pohitajte no nju odmah, pa ćemo ovde sve svršiti i onda je odvesti njenom ocu.
   —  Ali to nije moguće, nije moguće, glupače! U tome i jeste stvar! Ah, šta ja radim! Ah, muka me hvata! — uzviknu ona i poče opet da tumara po sobi, ali ipak uze ogrtač. — E-eh, da si došao pre četiri sata; a sad je osam; malopre je otišla na večeru kod Peljiščevih, a posle s njima u operu.
   —  Bože moj, onda treba otići po nju u operu... ne, ne, to ne ide! Šta li će sad biti sa starcem? Umreće još u toku ove noći!
—  Čuj! ne idi tamo, nego otidi kod mame, noći kod nje, i sutra rano...
—  Ne, neću starca ni po koju cenu da ostavim, ma šta da se desi.
   —  Imaš pravo, ne ostavljaj starca. A ja ću, znaš, ipak da odjurim do nje i da joj ostavim zabelešku... znaš, napisaću našim rečima (ona će razumeti!) da je dokument ovde, i neka sutra tačno u deset sati pre podne dođe ovamo kod mene — ali tačno! Ne brini, doći će, mene će poslušati, i tada ćemo sve dovesti u red. A ti pohitaj tamo i zabavi starca kako znaš i možeš; strpaj ga da spava, da ako dočeka jutro! Ni Anu nemoj da plašiš; i nju volim; nisi pravedan prema njoj, jer ne možeš da je razumeš: ona je uvređena, još od detinjstva je uvređena; oh, svi ste mi pali na vrat! I ne propusti da joj kažeš, kaži joj s moje strane, da sam se ja zauzela za stvar, ja lično, i od svega srca, i neka ne brine, i da njen ponos neće ništa biti povređen... poslednjih dana smo se sasvim posvađale, ispljuvale, i ispsovale! Ali trči... Čekaj, pokaži mi džep... je li istina, je li istina? Oh, da li je istina? Daj mi to pismo makar preko noć, šta će ti? Ostavi ga ovde, neću ga pojesti. Možeš ga izgubiti preko noć... ili promeniti mišljenje?
   —  Ni po koju cenu ga ne dam! — uzviknuh ja — Opipajte, pogledajte, ali ni po koju cenu vam ga ne bih ostavio!
   —  Vidim da je hartija — reče ona pipajući prstima. — E-eh, dobro, idi, a ja ću možda svratiti kod nje i u pozorište, to si se dobro setio! Samo potrči, trči!
—  Tatjana Pavlovna, čekajte, šta radi mama?
—  Živa je.
—  A Andreja Petrović? Ona odmahnu rukom.
—  Doći će k sebi!
   Odjurih ohrabren, s novom nadom, iako mi nije pošlo za rukom sve onako kako sam računao. Ali avaj, sudbina je odredila da bude drukčije; i mene je čekalo nešto neslućeno. Odista, postoji sudbina!
II
 
   Još sa stepenica sam čuo u našem stanu lupu; a vrata moga stana nađoh otvorena. U hodniku je stajao jedan lakej u livreji, koga nisam poznavao. Petar H ipolitović sa ženom, oboje od nečega uplašeni, takođe su stajali u hodniku i nešto čekali. Vrata na kneževoj sobi su bila otvorena, i tamo se razlegao krupan glas koji sam odmah poznao — Bjoringov glas. Još nisam uspeo ni dva koraka da načinim, kad spazih da kneza, koji je bio sav uplakan i drhtao, vode iz sobe u hodnik Bjoring i njegov pratilac, baron R, onaj što je dolazio Versilovu na pregovore. Knez je na sav glas jecao, grlio i ljubio Bjoringa; Bjoring je vikao na Anu Andrejevnu, koja je takođe bila izašla u hodnik da isprati kneza; on joj je pretio, i, izgleda, lupao nogom o patos —jednom reči, pokazao se gruba vojničina, pored svega toga što je bio iz „otmenog sveta“. Docnije se videlo da je on mislio da je Ana Andrejevna izvršila krivično delo svojim postupkom, i da će sad nesumnjivo morati da odgovara čak i pred sudom. Neupoznat sa stvari, sve je preuveličao, kao što se to dešava, te je zbog toga počeo da smatra da ima pravo da prema njoj postupa bez ikakvog obzira. Nije još uspeo da shvati stvar: njega je neko, kao što se docnije videlo (o tome ću pričati zatim) anonimno izvestio o stvarima, te je on doleteo u raspoloženju pobesnelog gospodara, u raspoloženju u kome su čak i najduhovniji ljudi njegove nacije gotovi neki put da se tuku kao šusteri. Ana Andrejevna je ceo ovaj ispad posmatrala s najvećim dostojanstvom; ja tada još nisam bio tu. Video sam samo da je Bjoring, pošto je izveo starca u hodnik, predao ga baronu R, brzo se okrenuo Ani Andrejevnoj, izdrao se na nju, verovatno odgovarajući joj na kakvu njenu napomenu:
   —  Vi ste intrigantkinja! H oćete njegove pare! Od ovoga trenutka ste osramoćeni u društvu, i odgovaraćete pred sudom...
   —  Vi eksploatišete ovog nesrećnog bolesnika, i doveli ste ga do ludila... a vičete na mene zato što sam žena, i nemam koga da me zaštiti...
—  Ah, jeste! Vi ste njegova verenica, verenica! — vikao je zlobno Bjoring, besneći od ljutine.
   —  Bože, barone... Chère enfant, je vous aime[105] — zaplaka se knez, pružajući ruke prema Ani Andrejevnoj.
   —  Pođite, kneže, pođite; protiv vas je ovde postojala zavera, možda čak i protiv vašega života! — viknu mu Bjoring.
—  Oui, oui, je comprends, j’ai compris au commensement...[106]
   —  Kneže — prekide ga Ana Andrejevna, i reče povišenim tonom — vređate me, i dopuštate da me vređaju!
—  Dalje odavde! — dreknu Bjoring na nju. Ovo nisam mogao da podnesem.
—  H uljo! — viknu h na njega — Ana Andrejevna, ja sam vaš zaštitnik.
   Neću i ne mogu opisati u pojedinostima sve što se tada desilo. Scena je bila strašno ružna, i ja kao da sam odjednom izgubio pamet. Čini mi se da sam skočio i udario ga, u svakom slučaju sam ga jako gurnuo. On je mene udario iz sve snage po glavi, tako da sam pao. Kad sam se pribrao, potrčao sam za njima niza stepenice; sećam se da mi je iz nosa tekla krv. Pred kapijom su ih čekala kola, i dok su kneza unosili, ja pritrčah kolima, i, mada me je lakej odgurivao, skočim opet na Bjoringa. Tada se, ne znam otkuda, tu stvori i policija. Bjoring me uhvati za jaku, i oštro naredi policajcu da me odvede u kvart. ja sam vikao da i on mora sa mnom zajedno da ide, pa da se izvrši saslušanje nad obojicom, i da mene ne smeju voditi iz moga stana. Ali kako se stvar desila na ulici a ne u stanu, i pošto sam ja vikao, psovao i tukao se kao da sam pijan, i kako je Bjoring bio u uniformi, to policajac mene uhvati da me povede. Ali tek tada me uhvati bes, ja, otimajući se iz sve snage, čini mi se udarih i policajca. Sećam se da su posle toga došla još dvojica policajaca i odveli me. Zatim, jedva se sećam da su me uveli u jednu zagrejanu sobu punu dima, u kojoj je bilo mnogo ljudi, od kojih su neki stajali, neki sedeli, čekali i pisali; i ovde sam produžio da vičem, tražeći da me saslušaju. Ali stvar više nije bila prosta, nego se komplikovala sa nasiljem i ustajanjem protiv policiske vlasti. Uz to sam i nepristojno izgledao. Neko najednom dreknu na mene oštro. Policajac što me je doveo, optuživao me je za tuču, i referisao o pukovniku...
—  Kako se zovete? — dreknu neko na mene.
—  Dolgoruki — riknem ja.
—  Knez Dolgoruki?
   Izvan sebe kako sam bio, odgovorih mu nekom vrlo ružnom psovkom, a zatim... zatim se sećam da su me odvukli u jednu tamnu sobicu „za istrežnjavanje“. Ne, ja ne protestujem. Ceo čitalački svet pročitao je pre nekoliko dana u novinama kako se žali jedan gospodin koji je odsedeo celu noć u zatvoru, vezan, takođe u sobici „za istrežnjavanje“; ali taj, izgleda, nije doista ni bio kriv; a ja sam bio kriv. L egoh na daske, na kojima su već kao mrtvi spavali dvojica. Bolela me je glava, udarale su mi slepoočnice, kucalo mi je srce. Mora biti da sam zatim izgubio svest, i da sam, izgleda, pao u bunilo. Sećam se samo toliko da sam se probudio usred noći, i da sam seo. Tada sam se setio svega, i razumeo sam sve, i naslonivši laktove na kolena, podupro rukama glavu i utonuo u duboko razmišljanje.
   Neću da opisujem šta sam osećao, a nemam za to ni vremena; nego ću pomenuti samo jednu stvar; možda nikad nisam preživeo veselije časove u duši nego za to vreme moga razmišljanja usred gluve noći, na daskama u zatvoru. Ovo može čitaocu izgledati čudnovato, može mu izgledati da je izmotavanje jednoga piskarala, želja da bude originalan — ali je bilo tako kao što kažem. To je bio trenutak koji možda ima svako, ali koji dolazi samo jedanput u životu. U takvom trenutku rešava čovek svoju sudbinu, utvrđuje svoje poglede na svet, i kaže sebi jedanput za ceo život: „Evo gde je istina, i evo kuda da idem da bi je mogao naći“. Jeste, taj trenutak postade svetlost moje duše. Uvređen od nadutog Bjoringa, i očekujući da me sutra uvredi i ona otmena dama iz sveta, vrlo dobro sam znao da mogu da im se užasno osvetim — ali sam rešio da se ne svetim. Ne mareći za iskušenje, rešio sam se da ne pokažem dokument, da za njega ne sazna ceo svet (kao što mi se već vrtelo po glavi) ponavljao sam u sebi: sutra ću izneti pismo pred nju, i, ako bude moralo biti, umesto blagodarnosti, podneću i njen podrugljiv osmejak, ali ipak neću reći ni reči, nego ću otići od nje na svagda... Uostalom, našto da to ovde razlažem. Naprotiv, o tome, šta će se sutra desiti sa mnom ovde, kako će me izvesti pred vlast i šta će sa mnom učiniti — gotovo sam i zaboravio da mislim. Prekrstio sam se toplo, legao na daske, i zaspao vedrim, detinjim snom.
   Probudio sam se dockan, kad se već razdanilo. U sobi sam bio sâm. seo sam i počeo ćutke da čekam, dugo, čitav sat; mora biti da je već bilo oko devet sati kad su me pozvali. Mogao bih sad da uđem u jače pojedinosti, ali ne vredi; jer je sve to sporedno; meni je stalo da kažem glavnu stvar. Pomenuću samo da su na moje najveće iznenađenje, prema meni bili neočekivano ljubazni; nešto su me zapitali, ja sam im nešto odgovorio, i odmah su me pustili da odem. Izišao sam ćuteći, a u njihovim pogledima sam sa zadovoljstvom pročitao čak neko divljenje prema čoveku koji je umeo da se drži dostojanstveno i u takvoj situaciji. Da to nisam naročito primetio, ne bih zapisao. Na izlasku me je čekala Tatjana Pavlovna. U dve reči ću objasniti zašto sam tada tako olako prošao.
   Izjutra rano, možda već oko sedam sati, Tatjana Pavlovna je doletela u moj stan, to jest Petru H ipolitoviću, neprestano se nadajući da će tamo zateći kneza, i tu je saznala za sve jučerašnje užasne događaje, i, što je najvažnije, i to da sam ja uhapšen. Onoga časa je odjurila kod Katarine Nikolajevne, (koja se još sinoć, pošto se vratila iz pozorišta, sastala sa svojim ocem koji je dovezen kući) probudila ju je, zaplašila je i zatražila: da mene odmah oslobodi. S njenim pismom odmah je odjurila do Bjoringa, i od njega uzela drugo pismo, za nadležno lice, u kome Bjoring lično moli da me smesta puste na slobodu, pošto sam „uhapšen na osnovu nesporazuma“. S tim pismom je odmah došla u kvart, i molba joj je bila uvažena.
   

   
III
 
   Sad produžavam o glavnoj stvari. Uzevši me za ruku, Tatjana Pavlovna me posadi u kola i odveze u svoj stan; tu smesta naredi da se skuva čaj, a sama uze da me mije i čisti. U kujni mi je glasno rekla da će u pola dvanaest kod nje doći Katarina Nikolajevna — tako su se jutros dogovorile — zbog sastanka sa mnom. To je čula i Marija. Za nekoliko minuta ona posluži čaj, a posle dva minuta, kad ju je Tatjana zbog nečega zvala, nije se više odazivala: nekuda je bila izašla, kako smo docnije videli. Molim čitaoca da ovo dobro zapamti; tada je bilo, mislim, četvrt do deset. Iako se Tatjana Pavlovna naljutila što je Marija izašla bez pitanja, mislila je da je otišla samo u dućan, i odmah je i zaboravila na to. Nismo više na to mislili; govorili smo neprekidno o drugom, jer smo imali i o čemu, tako da smo izlazak Marijin gotovo sasvim smetnuli s uma. Molim čitaoca da i to zapamti.
   Samo se po sebi razume da sam bio uzbuđen; izlagao sam Tatjani Pavlovnoj svoje osećaje, i, što je glavno, čekali smo Katarinu Nikolajevnu. Na pomisao da ću je kroz jedan sat, najzad, videti, i to još u tako značajnom trenutku u svom životu — drhtao sam i hvatala me je jeza. Najzad, kad sam popio dve šolje čaja, Tatjana Pavlovna ustade, uze sa stola makaze i reče:
—  Daj ovamo džep, da izvadimo pismo — nećemo valjda pred njom seći ga iz džepa.
—  Evo ga! — rekoh ja i otkopčah kaput. —  Kako je ovo šiveno? Ko ti je to zašio?
—  Ja sam, Tatjana Pavlovna!
—  Vidi se da si sâm. Evo ga...
Ona izvuče pismo; stari kuvert je bio tu, ali u njemu samo prazan list hartije.
—  Šta je ovo? — uzviknu Tatjana Pavlovna, okrećući list... — Šta ti je?
   Ja sam stajao nemoćan da progovorim i jednu reč; sav bled; padoh na stolicu bez snage; pravo da kažem, umalo nisam izgubio svest.
—  Šta sad ovo opet znači? — izdra se Tatjana Pavlovna. — Gde je to tvoje pismo?
—  L ambert! — skočih ja odjednom sa stolice, setivši se i udariv se po čelu.
   Brže joj, sav zaduvan, objasnih sve — i noć koju sam proveo kod L amberta, i našu tadašnju zaveru; uostalom, zaveru sam joj još sinoć priznao.
—  Ukrali su pismo, ukrali su pismo! — vikao sam, udarajući nogama po patosu i čupajući se za kosu.
—  To je zlo! — reče najzad Tatjana Pavlovna, shvativši u čemu je stvar. — Koliko je sati?
Bilo je oko jedanaest sati.
—  Eh, gde li je ta Marija!... Marija, Marija!
—  Šta želite, gospođo? — odazva se Marija iz kujne.
—  Jesi li tu?... A sad šta da radimo! Idem brže kod nje... O, ti tupane! Ti tupane!
—  A ja idem kod L amberta! — uzviknuh. — Zadaviću ga ako bude trebalo!
—  Gospođo! — ču se najedared iz kujne pištav glas Marijin: -— ovde vas traži jedna...
   Još nije uspela ni da dovrši rečenicu, a „jedna“ brzo, kukajući i zapomažući, utrča sama u sobu iz kujne. To je bila Alfonsina. Neću da opisujem pojedinosti ove scene; scena je bila sva od obmane i prevare, ali treba da istaknem da ju je Alfonsinka vanredno odigrala. Sa suzama pokajanja i nemogućim mlataranjem ruku odeklamovala je svojim kreštavim glasom (francuski, naravno) da je pismo ona lično tada isekla iz džepa, da je pismo sada u L amberta, i da L ambert zajedno s „onim razbojnikom“, Cet homme noir,[107] hoće da pozove M-me la générale, i da je ubiju, sad odmah, kroz jedan sat... da je ona sve to saznala od njih samih, da se užasno uplašila, zato što je u njih videla pištolj, le pistolet, i brže je eto dotrčala ovamo da nas pozove da odemo, da je spasemo, da sprečimo... set homme noir...
   Jednom reči, sve je vanredno ličilo na istinu; glup način na koji je Alfonsinka neke stvari objašnjavala, pojačavao je utisak da govori istinu.
—  Koji homme noir? — zapita je Tatjana Pavlovna.
—  Tiens, j’ai oublié son nom... Un homme affreux... Tiens, Versiloff.[108]
—  Versilov, ne može biti! — viknuh ja.
   —  Ah, može, može! — zaciča Tatjana Pavlovna: — govorite, draga moja, ne skačite toliko, ne mlatarajte rukama; šta hoće oni tamo? Objasnite nam, draga moja, lepo; ne mogu da verujem da hoće da je ubiju.
   „Draga“ tada objasni ovo: (sve je bilo laž, ističem to unapred) Versiloff će sedeti iza vrata, a L ambert će, kad ona bude ušla, pokazati joj sette lettre;[109] tada će iskočiti Versiloff, i oni će je... Oh, ils feront leur vengeanse![110] Ona, Alfonsinka, boji se da će imati neprilika što je i ona u stvari učestvovala; a sette dame, la générale, bezuslovno će doći; „sad odmah, sad odmah“, jer su joj poslali kopiju pisma, tako da će odmah jasno videti da je pismo odista u njihovim rukama, te će sigurno otići kod njih; a napisao je njoj pismo samo L ambert; za Versilova đeneralica ne zna; a L ambert se u pismu predstavio kao gospodin koji je došao iz Moskve, po poruci jedne dame iz Moskve, une dame de Moscou (NB, Marija Ivanovna!) —  Ah, meni je zlo, meni je muka! — uze da ječi Tatjana Pavlovna.
   —  Sauvez-la, sauvez-la![111] — cikalaje Alfonsinka. Naravno, u ovoj ludoj priči, već na prvi pogled se znalo da ima nečega nedotupavnog; ali nismo imali vremena da razmišljamo jer je u suštini sve užasno ličilo na istinu. Mogli smo jedino pretpostaviti, i to kao vrlo verovatno, da će Katarina Nikolajevna, kad dobije L ambertov poziv, svratiti prvo kod Tatjane Pavlovne da se posavetuje o stvari; ali se to isto tako moglo i ne dogoditi; mogla bi pravo otići kod njih; a tada je propala! Teško je bilo poverovati da će ona odleteti odmah, na prvi poziv L amberta, koga i ne poznaje; ali se i to moglo desiti, pošto vidi kopiju, i uveri se da zbilja imaju njeno pismo; i tada — opet ista nesreća! Glavno, nije nam ostajalo ni trunka vremena da o tome razmišljamo.
   —  A Versilov će je ubiti! Kad se ponizio da se združi sa L ambertom, onda će je i ubiti! Tu se umešao njegov dvojnik! —- uzviknuh ja.
—  Ah, taj „dvojnik“! — lomila je ruke Tatjana Pavlovna.
   —  Nema se kud — reši se ona odjednom — uzimaj kapu, bundu, i napred marš, zajedno! Vodite nas, draga, pravo k njima. Ah, to je valjda daleko! Marija, Marija, ako bude došla Katarina Nikolajevna, reci joj da ću se odmah vratiti; reci joj neka sedne da me čeka; a ako ne bude htela da čeka, zatvori vrata i zadrži je silom. Kaži da sam ti ja tako naredila! Dobićeš, Marija, sto rubalja, ako dobro izvršiš što sam ti naredila.
   Istrčasmo na stepenice. Bez sumnje, činili smo ono što nam je izgledalo najbolje, jer, u svakom slučaju, glavna nevolja. pretila je u L ambertovom stanu; a ako Katarina Nikolajevna bude međutim došla kod Tatjane Pavlovne, Marija će je zadržati. Ipak je Tatjana Pavlovna, kad je već dozvala kola, najedanput promenila odluku.
—  Idi ti s njom! — naredi mi ona, ostavljajući me samog sa Alfonsinkom: — i tamo i umri ako bude potrebno, jesi li razumeo? ja ću ubrzo za tobom, a prvo ću da svratim kod nje; možda ću je zateći kod kuće; jer — ma šta ti rekao, meni je ova stvar sumnjiva!
   I ona se odveze Katarini Nikolajevnoj; a ja i Alfonsinka se odvezosmo kod L amberta. Gonio sam kočijaša da tera brže; a za vreme vožnje produžio sam da ispitujem Alfonsinku; ali Alfonsinka mi je odgovarala samo uzvicima, i najzad suzama. No sve nas je čuvao Bog, i spasao nas u trenutku kad je poslednje visilo o koncu. Nismo prošli još ni četvrtinu puta, kad ja čuh da me neko viče: viče me po imenu. Osvrnuh se — u kolima je pristizao Trišatov.
—  Kuda ćete? — vikao je uplašeno — i to s njom, sa Alfonsinkom!
   —  Trišatove! — doviknuh mu ja — kazali ste istinu —  nesreća! Žurim kod onoga nevaljalca L amberta! H ajdemo zajedno, biće nas više!
   — Vratite se, vratite se odmah! — reče Trišatov — L ambert laže, i Alfonsinka laže. Poslao me je rošavi; oni nisu kod kuće; sad sam sreo Versilova i L amberta; odvezli su se kod Tatjane Pavlovne... sad su onde...
   Zaustavih kola i pređem u kola kod Trišatova. Ni sad još ne znam kako sam mogao da se tako brzo odlučim, ali sam odmah poverovao, i odmah se odlučio. Alfonsinka je užasno zajauknula, ali je mi ostavismo, i ne znam više da lije krenula za nama ili je otišla kući — tek je nikad više nisam video.
   Usput mi je na kolima Trišatov navrat-nanos, sav zaduvan, ispričao: da je spremljena neka spletka, da se L ambert bio nešto dogovorio s rošavim, ali da ga je rošavi izneverio u poslednjem trenutku, i ovoga časa poslao Trišatova Tatjani Pavlovnoj da je obavesti da L ambertu i Alfonsinki ne veruje. Trišatov je još dodao da ništa više ne zna, da mu rošavi ništa više nije saopštio, jer se nekuda žurio, a sve je bilo hitno. „Video sam vas — kazao je Trišatov — kad ste prošli, te sam pohitao za vama da vas stignem“. Naravno, bilo je sad jasno da i taj rošavi zna sve, zato što je poslao Trišatova pravo Tatjani Pavlovnoj; ali to je sad opet nova zagonetka.
   Da se čitalac ne bi zbunjivao, potrebno je, pre nego što počnem da opisujem katastrofu, da još poslednji put zahvatim unapred, i da objasnim celu stvarnu istinu.

IV
 
   Kad je ukrao pismo od mene, L ambert se odmah sastao s Versilovom. O tome, kako je Versilov mogao da se združi s L ambertom — zasada neću govoriti; o tome docnije; važno je da se tu umešao „dvojnik“. Združivši se s Versilovom, L ambert je pred sobom imao zadatak: da na što lukaviji način namami Katarinu Nikolajevnu. Versilov mu je određeno rekao da ona neće hteti doći. Ali L ambert je, još onoga časa kad sam mu, pre tri dana uveče, susrevši ga na ulici i hvaleći se — rekao da ću pismo vratiti Katarini Nikolajevnoj u stanu Tatjane Pavlovne, i u prisustvu Tatjane Pavlovne — L ambert je istoga trenutka organizovao izvesnu vrstu špijunaže, naime — potkupio je Mariju. Poklonio je Mariji dvadeset rubalja, a zatim, sutradan, kad je već izvršena krađa dokumenta, ponovo je posetio Mariju, i sad se već potpuno s njom dogovorio, i obećao joj za uslugu dvesta rubalja.
   Eto zato je Marija, čim je maločas čula da će Katarina Nikolajevna doći u pola dvanaest kod Tatjane Pavlovne, i da ću tu biti i ja, odmah otrčala od kuće i kolima dojurila sa tim izveštajem kod L amberta. To joj je i bila dužnost, da saopštava L ambertu događaje — u tome se sastojala njena usluga. Slučajno se kod L amberta u tom trenutku desio i Versilov, i za trenutak je on smislio paklenu kombinaciju. Kažu da poludeo čovek u izvesnim trenutcima može da bude vrlo lukav.
   Kombinacija se sastojala u tome da pošto-poto odmame nas dvoje, Tatjanu i mene, iz stana, makar samo na četvrt sata, ali pre dolaska Katarine Nikolajevne. Zatim, da čekaju na ulici, i čim izađem s Tatjanom Pavlovnom, da uđu u stan, koji će im otvoriti Marija, i da tu čekaju Katarinu Nikolajevnu. A Alfonsinka će dotle imati dužnost da nas pošto-poto zadrži, gde bilo i kako bilo. Katarina Nikolajevna je trebalo, kao što je obećala, da stigne oko pola dvanaest, dakle dvaput ranije nego što bismo mi mogli da se vratimo. (Po sebi se razume da Katarina Nikolajevna nije dobila nikakav poziv od L amberta, i da je Alfonsinka samo lagala, i tu smicalicu izmislio je Versilov, i to u svima pojedinostima, a Alfonsinka je samo igrala ulogu uplašenoga izdajnika.) Naravno, oni su rizikovali, ali su tačno rezonovali: „Ako pođe za rukom — dobro; ako ne pođe — ništa nije izgubljeno, zato što je dokument u našim rukama“. Ali smicalica je pošla za rukom; i kako i da ne pođe, kad nismo mogli ne poći za Alfonsinkom već iz jednog razloga: „A ako je to sve zbilja istina?“ Opet ponavljam: nismo imali vremena da razmišljamo.
V
 
   Utrčao sam s Trišatovom u kujnu; tu zatekosmo Mariju zaplašenu. Bila je zaprepašćena što je, kad je propustila L amberta i Versilova, odnekud primetila u L ambertovim rukama — revolver. Ona je istina dobila svoje pare, ali joj nije ništa rečeno o revolveru. Bila je u nedoumici, i čim me je videla, odmah mi priđe i reče:
—  Ćeneralica je tu, a oni imaju pištolj!
   —  Trišatove, ostanite ovde u kujni — naredih ja — i čim viknem, dotrčite mi što brže možete u pomoć.
   Marija mi otvori vrata u hodničić, i ja se uvukoh u spavaću sobu Tatjane Pavlovne, u onu sobicu u kojoj je jedva mogao da stane krevet Tatjane Pavlovne, i u kojoj sam jedanput već, neočekivano, prisluškivao. Sedoh na krevet i odmah nađoh otvor na zavesi.
   U sobi se već čula vika i glasan razgovor; ističem da je Katarina Nikolajevna ušla u stan jedan minut posle njih. Viku i govor čuo sam već iz kujne: vikao je L ambert. Ona je sedela na divanu, a on je stajao pred njom i derao se kao magarac. sad znam zašto je izgubio glavu: žurio se, jer se bojao da mogu biti otkriveni; docnije ću objasniti koga se bojao. Pismo mu je bilo u rukama. A Versilov nije bio u sobi; ja sam stajao spreman da skočim u sobu čim se pojavi opasnost. Mogu ispričati samo smisao reči, mnogoga se možda i ne sećam, jer sam tada bio odveć uzbuđen, te nisam mogao da zapamtim sve do poslednje sitnice.
   —  Ovo pismo košta trideset hiljada rubalja, a vi se čudite! Ono vredi sto hiljada, a ja tražim samo trideset! — glasno reče L ambert, strašno se ljuteći.
Iako je očevidno bila uplašena, Katarina Nikolajevna ga je gledala nekako prezrivo se čudeći.
   —  Vidim da je ovde udešena neka zamka, i ništa ne razumem — reče ona — ali ako vi to pismo odista imate...
   —  Evo ga, vidite i sami! Zar nije to? Dajte menicu na trideset hiljada — ni kopejku manje! — prekide je L ambert.
—  Ja nemam novaca.
   —  Napišite menicu — evo hartija. A zatim idite i nabavite novac, ja ću čekati; ali samo nedelju dana, ne više. Čim donesete novac, vratiću vam menicu i daću vam pismo.
   —  Vi razgovarate sa mnom nekim čudnim tonom. Vi se varate. Još danas će vam biti oduzet taj dokument, ako odem i prijavim vas.
   —  Kome? H a-ha-ha! A skandal, a knez kome ću pokazati pismo! Gde će da mi ga oduzmu? ja ne držim dokumente u stanu. Pokazaću ga knezu preko trećega lica. Nemojte da budete tvrdoglavi, gospođo, budite blagodarni što ne tražim mnogo; drugi bi preko toga tražio i drugih usluga... vi znate kakvih... koje nijedna lepa ženica ne odriče u neprijatnim okolnostima kao što je ova... H a-ha-ha! Vous êtes belle, vous!
[112]
   Katarina Nikolajevna ustade naglo s mesta, sva pocrvenela, i — pljunu mu u lice. Zatim brzo pođe vratima. Tada magarac L ambert izvadi revolver. On je, pravi ograničeni magarac, slepo poverovao u efekt dokumenta; a nije — što je glavno — nije ocenio s kim ima posla, jer je, kako sam već ranije rekao, ceo svet smatrao za ljude slične sebi. Od prve reči ju je dakle naljutio svojim prostaštvom; inače, ona se možda i ne bi opirala da pristane na novčani sporazum.
   —  Ni koraka dalje! — riknu on, pobesneo zbog pljuvačke, i uhvati je za rame pokazujući joj revolver — naravno samo da bi je uplašio.
   Ona ciknu i pade na divan. ja utrčah u sobu; ali u istom trenutku, kroz vrata iz hodnika, utrči i Versilov. (On je tamo stajao i čekao.) Tek što sam ga spazio, već je istrgnuo revolver od L amberta, i svom snagom ga udario revolverom po glavi. L ambert posrnu i pade onesvešćen; iz glave mu poteče krv na ćilim.
   Kad je spazila Versilova, ona poblede kao kreč; nekoliko trenutaka gledala ga je nepomično, sa neopisanim užasom, i odjednom izgubi svest. On joj priskoči. Sve mi to sad promiče pred očima. Sećam se kako sam tada sa strahom spazio njegovo crveno, gotovo purpurno lice, i oči nalivene krvlju. Mislim da me, iako me je primetio u sobi, nije poznao. Uhvatio ju je onesvešćenu, s neverovatnom snagom ju je digao na ruke kao perce, i počeo da je, ne znajući šta čini, nosi po sobi kao dete. Soba je bila mala; on je koračao od duvara do duvara, očevidno ne znajući sam zašto to radi. U jednom od tih trenutaka mora biti da je izgubio pamet. Neprestano je posmatrao njeno lice. ja sam trčao za njim, sa strahom od revolvera koji je zaboravio u svojoj desnoj ruci, i držao ga pored same njene glave. A on me je neprestano odgurivao, čas laktom, čas nogom. H teo sam da viknem po Trišatova, ali sam se plašio da ću razdražiti poludeloga Versilova. Najzad, razgrnem zavesu i zamolim ga da je metne na krevet. On priđe i metnu je na krevet, stade iznad nje, neprekidno joj gledajući u lice, i najednom, nagnuvši se, poljubi je dva puta u blede usne... Najzad mi je bilo jasno da je ovaj čovek već potpuno izvan sebe. Najednom zamahnu na nju revolverom, ali, kao pradomislivši se, okrene revolver i uperi ga na njeno lice. U istom času uhvatim ga ja iz sve snage za ruku i viknem Trišatova. Sećam se da smo se obojica s njime borili, ali je uspeo da otme ruku, i da revolver ispali u sebe. H teo je da ubije nju, pa, posle, sebe, A kad mu nismo dali da nju ubije, naperio je revolver pravo sebi u srce, ali mu ja odgurnem ruku uvis, te mu kuršum prođe samo kroz rame. U istom trenutku grunula je u sobu Tatjana Pavlovna i vrisnula; on je međutim već ležao onesvešćen na ćilimu, pored L amberta.
GLAVA TRINAESTA
Z AVR ŠE TAK
I
 
   Pola godine je prošlo od one scene, i mnogo što se desilo od tada, mnogo što se potpuno izmenilo, i za mene je već odavno otpočeo nov život... Red je da razrešim i čitaoca.
   Za mene je, u svakom slučaju, i tada i još dugo posle toga, najvažnije pitanje bilo ovo: kako je Versilov mogao da se združi s čovekom kao što je L ambert, i kakav je cilj imao u vidu? Postepeno sam došao do ovoga objašnjenja: po mom mišljenju, Versilov u tom vremenu, to jest toga poslednjega dana, i uoči toga dana, nije mogao imati nikakvu utvrđenu nameru, i čak nije, uveren sam, uopšte ništa razmišljao; nego je bio pod uticajem vihora svojih osećaja. Inače ne mislim nikako da je bio istinski lud, utoliko manje što ni sada nimalo nije lud. Ali dopuštam da je postojao „dvojnik“. A šta je u stvari taj „dvojnik“? Dvojnik je, bar po knjizi jednog medicinskog stručnjaka koju sam posle događaja naročito uzeo da pročitam, ništa drugo nego prvi stepen izvesnoga i već ozbiljnog duševnog rastrojstva, koje može dosta rđavo da se svrši. Versilov nam je, sa strašnom iskrenošću, prilikom one scene kod mame, sam objasnio tu svoju „podeljenost“ u osećajima i volji. Ipak ponavljam: iako se ona scena kod mame sa razbijanjem ikone dogodila neosporno pod uticajem pravoga dvojnika, ipak mi se oduvek činilo da je sa njegovim postupkom bila pomešana i izvesna zlurada alegorija, simbolika; neka mržnja prema očekivanju onih žena, neka ljutnja na njihova prava i na njihov sud; zato je, u društvu sa dvojnikom, razbio ikonu! „Vidite, ovako će se razbiti i vaša očekivanja!“ Jednom reči, iako je tu bio umešan i dvojnik, cela stvar je ipak bila prosta jedna ludost... Ali sve ja to samo nagađam; teško je dati pouzdano objašnjenje.
   Istina, bez obzira na njegovo obožavanje Katarine Nikolajevne, u njemu je bilo uvek ukorenjeno najiskrenije i duboko nepoverenje prema njenoj moralnoj vrednosti. Mislim pouzdano da je zato čekao tada iza vrata: da vidi kako se unižava pred L ambertom. Ali da li je on to uniženje i želeo, ako ga je čekao? Opet ponavljam: tvrdo verujem da tada ništa nije želeo, i da ni o čem nije razmišljao. Prosto je hteo da bude prisutan, da bi se posle pojavio i kazao joj što bilo, možda baš i uvredu, a možda je hteo i da je ubije... Sve se tada moglo dogoditi — samo, kad je došao s L ambertom, nije apsolutno znao šta će se dogoditi. Dodajem: da je revolver bio L ambertov; on lično je došao bez oružja. A kad je video njeno gordo, dostojanstveno držanje, i, što je glavno, ne mogavši da podnese podlaštvo L ambertovo, koji joj je pretio, uleteo je, i — odmah zatim izgubio zdrav razum. Da li je doista hteo da je ubije u tom trenutku? Po mome mišljenju, ni on sam nije znao; po svoj prilici bi je ubio, da mu nismo odgurnuli ruku.
   Rana njegova nije bila smrtna, i zarasla je; ali je odležao dosta dugo — kod mame, naravno. sad kad pišem ove redove — napolju je proleće, polovina maja, divan dan, i na našem stanu su otvoreni prozori. Mama sedi pored njega; on joj rukom miluje obraze i kosu, i ljubazno joj gleda u oči. O da, ovo je samo polovina nekadašnjega Versilova; više se ne odvaja od mame, i nikad je više neće napustiti. Dobio je sad već „dar da plače“, kao što se izrazio nezaboravni Makar Ivanović u svojoj istoriji o trgovcu; inače, meni se čini da će Versilov dugo živeti. S nama je potpuno dobrodušan i iskren, kao dete, iako ne gubi ni meru, ni njegovu rezervisanost, niti govori mnogo. Sačuvao je celu svoju pamet i ceo svoj moralni sklad; ali je sve što je u njemu bilo idealno, sad još jače izašlo na površinu. Otvoreno ću reći da ga nikad nisam toliko voleo kao sada, te mi je žao što nemam ni vremena ni mesta da poviše reknem o njemu. Uostalom, ispričaću jedan skorašnji doživljaj (a ima ih mnogo). Za veliki post je bio već zdrav, i šeste nedelje je izjavio da hoće i on da posti. Nije postio već trideset godina, možda i više. Mama je bila blažena; uzeše da spremaju posna jela, naravno dosta skupa i fina. Slušao sam iz druge sobe kako je u ponedeljak i utorak pevušio za sebe: „Se ženih grjadet“, i oduševljavao se i melodijom i stihom. Za ta dva dana je nekoliko puta divno govorio o veri; u sredu je pak najednom prekinuo da posti. Nešto ga je najedared naljutilo, neki „šaljiv kontrast“, kako se izrazio, smejući se. Nešto mu se nije dopalo na svešteniku, ili na liturgiji, i čim se vratio, rekao je s tihim osmejkom: „Dragi prijatelji, vrlo volim Boga, ali za ovo sam nesposoban“. I istoga dana dobio je za ručak rostbif... A znam da mama i sada često sedne pored njega i tihim glasom i s tihim osmehom počne da s njim razgovara o vrlo apstraktnim stvarima: sad se ona odjednom nekako ohrabrila pred njim; a kako se to desilo — to ne znam. Prosto sedne pored njega i govori mu, većinom šapćući. On je sluša smešeći se, miluje joj kosu, ljubi joj ruke, i najpunija sreća sija mu na licu. Nekiput dobija napade, gotovo histerične napade. Tada uzima njenu fotografiju, onu koju je tada poljubio, posmatra je sa suzama u očima, ljubi, seća se prošlosti, poziva sve nas k sebi — i, u takvim trenutcima govori malo... Katarinu Nikolajevnu je, izgleda, potpuno zaboravio; nijedanput joj nije ni imena spomenuo. O venčanju s mamom takođe još nije u kući govoreno. H teli su da ga na leto vode u inostranstvo; ali Tatjana Pavlovna je navalila da ga ne vode, a ni on sâm nije želeo. L eto će provesti, svi, negde u selu u okolini Petrograda. Ovom prilikom da pomenem: svi mi za sada živimo o trošku Tatjane Pavlovne. Još jedno da dodam: vrlo mi je žao što sam u toku ovih beležaka sebi često dopuštao da o ovome čoveku govorim sa nepoštovanjem i s visine. Ali ja sam pisao predstavljajući sebe baš onako kakav sam bio u kom od trenutaka koje sam opisivao. Pošto sam završio zabeleške i napisao poslednji red, osetio sam da sam sâm sebe prevaspitao, i to pomoću sećanja i zapisivanja onoga što sam preživeo. Odričem se mnogo čega što sam napisao, naročito tona izvesnih rečenica i strana, ali neću da brišem ni da popravljam nijedne reči.
   Pomenuo sam da Versilov o Katarini Nikolajevnoj ne govori ni reči; ja čak mislim da se on, možda, potpuno izlečio. O Katarini Nikolajevnoj razgovaramo neki put samo ja i Tatjana Pavlovna, a i to krišom. sad je Katarina Nikolajevna u inostranstvu; video sam se s njom pre njenog odlaska; posetio sam je nekoliko puta. Iz inostranstva sam već dobio od nje dva pisma, i odgovorio na njih. Ali ću da ćutim o sadržini naših pisama, i o tome o čemu smo pregovarali kad smo se rastajali pred njen odlazak: to je već druga istorija, sasvim nova istorija i verovatno još sva u budućnosti. Čak ni s Tatjanom Pavlovnom ne govorim o izvesnim stvarima; ali dosta o tome. Dodajem samo da se Katarina Nikolajevna nije udala, i da putuje zajedno sa Peljiščevima. Otac joj je umro, a ona je jedna od najbogatijih udovica. sad se nalazi u Parizu. Prekid s Bjoringom se dogodio brzo, i nekako sam po sebi, to jest na najprirodniji način. Uostalom, to ću ispričati.
   Izjutra onoga dana kada se dogodila strašna scena kod Tatjane Pavlovne, rošavi, onaj u čiju su službu prešli Trišatov i njegov prijatelj, izvestio je Bjoringa o L ambertovoj nameri. Do toga je došlo na ovaj način: L ambert je na kraju krajeva uspeo da skloni rošavoga da s njim zajedno učestvuje u preduzeću; i, kad se dograbio dokumenta, saopštio mu je sve pojedinosti i sve okolnosti poduhvata, i, najzad, i sâm poslednji moment njihovoga plana, to jest kad je Versilov smislio kombinaciju kako da se obmane Tatjana Pavlovna. Ali, u odlučnom trenutku je rošavi pretpostavio da izneveri L amberta, jer je bio pametniji od svih njih, i jer je predvideo u njihovim planovima mogućnost zločinstva. Najvažnije je pri tom bilo to, što je rošavi cenio Bjoringovu blagodarnost više nego fantastični plan neveštog i vatrenog L amberta, i Versilova, gotovo sumanutoga od strasti. Sve ovo doznao sam docnije od Trišatova. Treba da pomenem da ne znam, i da ne razumem L ambertove odnose prema rošavome, i zašto L ambert nije mogao bez njega. Ali je za mene mnogo interesantnije pitanje: zašto je L ambertu bio potreban Versilov, kad je L ambert, u vreme kad je već imao u rukama dokument, mogao potpuno biti bez njegove pomoći? Odgovor na to mi je sad jasan. Versilov mu je trebao, prvo i prvo, zato što je poznavao okolnosti; i, što je važno, Versilov mu je trebao da, u slučaju uzbune ili neuspeha, na njega svali svu odgovornost. A kako Versilov još nije tražio ni novac, L ambert je smatrao da njegova pomoć nije nimalo izlišna. — Ali Bjoring tada nije stigao na vreme. Došao je tek čitav sat posle pucnja iz revolvera, kad je stan Tatjane Pavlovne već sasvim drukčiji izgledao. Pet minuta pošto je Versilov pao na ćilim krvav, došao je L ambert k sebi i ustao. Začuđeno je pogledao oko sebe, brzo shvatio sve, izašao u kujnu bez reči, onde obukao svoju bundu, i nestao za svagda. „Dokument“ je ostavio na stolu. Docnije sam čuo da čak nije ni odbolovao, samo je malo kunjao: udarac revolverom po glavi ga je ošamutio i raskrvavio, ali nije pričinio nikakvo drugo zlo. Trišatov je međutim bio otrčao po doktora; ali Versilov je došao k sebi pre doktora, a još pre Versilova je Tatjana Pavlovna povratila k sebi Katarinu Nikolajevnu i odvezla je njenoj kući. Na taj način, kad je stigao Bjoring, u stanu Tatjane Pavlovne nalazili smo se samo ja, doktor, ranjeni Versilov, i mama, koja je bila još bolesna, ali je dojurila k njemu, izvan sebe; i po nju je bio otišao Trišatov. Bjoring nas pogleda u nedoumici, i čim je čuo da je Katarina Nikolajevna već otišla odmah je otišao k njoj, ne rekavši nama ni reči. Bio je zbunjen; jasno je video da je sad neizbežan skandal, ili bar ogovaranje. Ipak nije došlo do većega skandala, nego su se samo širili glasovi. Istina, pucanj nije bilo moguće sakriti; ali glavna istorija u svojoj najvažnijoj suštini, ostala je gotovo nepoznata. Istraga je utvrdila samo to da je neki V., oženjen, star oko pedeset godina, zaljubljen, u nastupu strasti, pošto je izjavio ljubav dami dostojnoj najvećega poštovanja, ali koja na ljubav nije odgovarala ljubavlju — u trenutku bezumlja pucao na sebe. O, svemu je samo toliko prodrlo u javnost, i u tom obliku je izveštaj kao vest izišao i u novinama — bez ličnih imena, samo sa početnim slovima. Čak ni L amberta nisu dirali. Ipak se Bjoring, koji je znao istinu, uplašio. A to zato što mu se desilo da, kao voljom sudbine, sazna za sastanak koji je Katarina Nikolajevna imala nasamo sa u nju zaljubljenim Versilovom, dva dana pre ove katastrofe. To ga je naljutilo, te je dosta neoprezno dopustio sebi da primeti Katarini Nikolajevnoj: da ga posle toga ne iznenađuje što se o njoj mogu da pričaju razne fantastične istorije. Katarina Nikolajevna tada raskide veridbu, s njim, bez ljutnje, ali i bez kolebanja. Njeno ranije skovano mišljenje: da će brak s njim biti za nju najbolji, iščezlo je kao dim. Možda ga je ona već i pre toga prozrela, a možda su se, posle potresa koji je doživela, odjednom promenili izvesni njeni osećaji i pogledi. Ovde ću opet da ućutim. Dodaću samo da je L ambert iščezao u Moskvu, i čuo sam da je tamo zbog nečega uhapšen.
   Trišatova sam odavno, gotovo od samoga onoga dana, izgubio iz vida; premda sam se trudio da mu pronađem trag, i ranije i sad. Nekud je iščezao posle smrti svoga prijatelja, „le grand dadais“ koji je izvršio samoubistvo.
II
 
   Pomenuo sam da je stari knez Nikola Ivanović umro. Ovaj dobri, simpatični starac umro je ubrzo posle onoga događaja; uostalom ipak čitav mesec dana docnije; umro je noću, u svojoj postelji, od kaplje. Od onoga dana koji je proveo u mom stanu, nisam ga više video. Pričali su o njemu da je u toku toga meseca postao nesravnjeno razumniji, čak jače volje, da se nije više plašio, nije plakao, i da nijedanput za celo to vreme nije nijedne reči rekao o Ani Andrejevnoj. Cela njegova ljubav okrenula se njegovoj kćeri. Katarina Nikolajevna mu je jedanput, nedelju dana pre nego što će umreti, predložila da pozove mene da ga razonodim; no on se namrštio: ovaj fakt pominjem bez ikakvog komentara. Njegovo imanje bilo je u potpunom redu, i, sem toga, ostalo je i dosta gotovoga novca. Po starčevom testamentu, jedna trećina ove gotovine imala je da se razdeli njegovim bezbrojnim kumčićima. Ali su se svi jako začudili što u zaveštanju nikako nije bila pomenuta i Ana Andrejevna: njeno ime je bilo izostavljeno. Meni je međutim najpouzdanije poznato ovo: nekoliko dana pre svoje smrti, starac je prizvao kćer i svoje prijatelje Peljiščeva i kneza V, i naredio Katarini Nikolajevnoj da, posle njegove bliske smrti, bezuslovno izdvoji iz gotovine šeset hiljada rubalja Ani Andrejevnoj. Svoju volju izrekao je tačno, jasno i kratko, bez ikakvog objašnjenja, i bez ikakvog izliva kakvih bilo osećaja. posle njegove smrti, i kad su već bile uređene sve stvari, Katarina Nikolajevna je izvestila Anu Andrejevnu, preko svoga opunomoćnika, da može primiti šeset hiljada kada god zahte; no Ana Andrejevna je suvo i bez izlišnih reči odbila ponudu: nije htela da primi novac, bez obzira na sva uveravanja da je to odista bila kneževa volja. Novac leži još i danas i čeka nju; Katarina Nikolajevna se i sad neprestano još nada da će ona promeniti svoju odluku; ali to neće biti, znam pouzdano, zato što sam sad jedan od najbližih poznanika i prijatelja Ane Andrejevne. Njeno odbijanje izazvalo je izvesnu senzaciju, i o tome se govorilo. Njena tetka, Fanariotova, u početku se ljutila na nju zbog skandala sa starim knezom; sad je promenila mišljenje, i posle odbijanja Aninog da primi novac, svečano joj je izjavila da je opet ceni. Ali se zato njen brat zavadio s njom definitivno. Anu Andrejevnu posećujem često, ali time neću da kažem da smo bogzna kako intimni; o prošlosti ne govorimo uopšte; moje posete prima vrlo rado, ali vodimo samo apstraktne razgovore. Između ostaloga, izjavila mi je da je čvrsto odlučila da bezuslovno ode u manastir; to je bilo nedavno; ja joj ne verujem, i tu njenu nameru smatram samo kao bolnu reč.
   Bolnu, zapravo bolnu reč imam da kažem o svojoj sestri L izi! Tu je — nesreća, takva nesreća da sve moje neprilike nisu ništa prema njenoj bolnoj sudbini! Nesreća je počela time što knez Sergije Petrović nije ozdravio, i što je, i ne dočekavši suđenje, umro u bolnici. Umro je pre kneza Nikolaja Ivanovića. L iza je ostala sama sa svojim budućim detetom. Ona nije plakala, spolja je čak bila spokojna; postala je blaga i povučena; cela pređašnja toplina njenoga srca kao da se odjedanput negde u njoj sahranila. Mami je ljubazno pomagala, negovala je bolesnoga Andreju Petrovića, ali je postala užasno nerazgovorna; ni na koga i ni na što više ne gleda, kao da joj je sve na svetu ravnodušno, kao da samo prolazi pored svega. Kad je bolest kod Versilova pošla na bolje, počela je L iza mnogo da spava. Donosio sam joj knjige, ali ona ih nije čitala; strašno je slabila. Nisam imao hrabrosti da je tešim, iako sam joj često dolazio baš u toj nameri: u njenom prisustvu nisam mogao da nađem prave reči da otpočnem razgovor. Tako je išlo sve do jednog strašnog slučaja: srušila se s naših stepenica, ne s velike visine, svega sa triju stepenica, ali je pobacila, a bolest je trajala gotovo cele zime. sad je već ustala iz kreveta, no njeno zdravlje je pretrpelo udarac zadugo. Kao i pre, s nama u društvu je ćutljiva i zamišljena; ali s mamom je počela malo da govori. Ovih poslednjih dana sijalo je toplo, visoko prolećnje sunce, i ja sam se neprestano sećao onoga suncem obasjanoga jutra kada smo nas dvoje, prošle jeseni, išli ulicom, oboje radosni, s nadom u srcu, i voleći jedno drugo. Avaj, šta se sve desilo posle toga! Sebe ne žalim, za mene je nastao nov život — ali ona? Njena budućnost je neizvesna, i ne mogu da je pogledam a da ne osetim bol.
   Pre tri nedelje pošlo mi je za rukom da je zainteresujem izveštajem o Vasinu. On je, na kraju krajeva, oslobođen od optužbe i pušten na slobodu. Ovaj razumni čovek dao je, kažu; vrlo tačna objašnjenja i vrlo interesantna saopštenja, koja su ga potpuno opravdala u očima ljudi od kojih je zavisila njegova sudbina. A onaj njegov čuveni rukopis, videlo se da je samo prevod s francuskog, da je tako reći samo material koji je on sabirao za sebe, imajući nameru da od njega docnije načini koristan članak za jedan časopis. sad je otišao u -sku guberniju, a njegov očuh, Stebeljkov, sedi u zatvoru zbog krivice koja, kako sam čuo, svakim danom sve više razrasta i sve se više komplikuje. L iza je saslušala moje reči o Vasinu sa jednim čudnim osmehom; rekla mi je da je s njim neizostavno tako i trebalo da se dogodi. Ali je bila, očevidno, zadovoljna — naravno time što dostava pokojnoga kneza Sergija Petrovića nije naškodila Vasinu. O Dergačevu i o drugima nemam ovde šta da saopštim.
   Završio sam. Možda bi koji čitalac hteo da sazna: šta je bilo s mojom „idejom“, i kakav je taj novi život što sam sad otpočeo, i o kome tako zagonetno govorim? Taj novi život, taj novi put koji se stvorio preda mnom, baš i jeste moja „ideja“, ista koja je bila i pre, samo u savršeno drukčijem obliku, tako da više ne može da se pozna. Ali to, naravno, ne ide u ove moje „Beleške“, zato što je to već nešto sasvim drugo. Stari život je potpuno otišao, a novi tek počinje. Ipak, moram svakako dodati još jednu stvar: Tatjana Pavlovna, moj iskreni i najmiliji prijatelj, navaljuje na mene gotovo svakoga dana da neizostavno i što pre stupim na univerzitet: „Pošto završiš učenje, izmišljaj šta hoćeš, ali sada se douči“. Priznajem da razmišljam o njenom predlogu, ali ne znam na šta ću se rešiti. Između ostaloga rekao sam joj da čak nemam ni prava da sada studiram, jer moram izdržavati mamu i L izu; ona mi je na to ponudila novac, uveravajući me da će dostati za sve vreme moga školovanja. Najzad sam se rešio da nekoga zapitam za savet. Pošto sam se osvrnuo oko sebe, izabrao sam ličnost, posle brižljivog i kritičnog razmišljanja. To je Nikola Semjonović, moj bivši vaspitač u Moskvi, muž Marije Ivanovne. Nisam tako učinio baš zato što mi je neophodno trebao njegov savet, nego sam prosto i neodoljivo zaželeo da čujem mišljenje ovoga savršeno nepristrasnog čoveka, čak donekle i hladnog egoista, ali neosporno pametnog čoveka. Poslao sam mu ovaj moj rukopis, moleći ga da ga nikome ne pokazuje, zato što ga ni ja nisam još nikome pokazao, a naročito Tatjani Pavlovnoj ne. Rukopis mi je vraćen posle dve nedelje sa jednim dosta dugačkim pismom u prilogu. Iz toga pisma ću ovde saopštiti nekoliko odlomaka, pošto u njima nalazim izvestan opšti pogled i kao izvesna objašnjenja. Ovo su ti odlomci:
III
 
   „I nikad, nezaboravni moj Arkadije Makaroviću, niste mogli vašu privremenu dokolicu korisnije upotrebiti nego što ste je ispunili ovim što ste nazvali svoje „Beleške“! Dali ste sebi, da tako kažem, svestan obračun o svojim prvim, burnim i rizičnim koracima na poprištu života. Tvrdo verujem da ste ovim izlaganjem odista mogli u mnogome da sebe „prevaspitate“, kao što ste se sami izrazili. Ne dopuštam sebi, naravno, ni najmanje kritičke napomene u pravom smislu te reči: iako svaka vaša stranica navodi na razmišljanja... na primer, okolnost: što ste onoliko dugo i uporno kod sebe čuvali „dokument“ — vrlo je karakteristična... To je samo jedna od stotinu zameraka koju sam sebi dozvolio da učinim. Svakako vrlo cenim što ste odlučili da mi saopštite, i, po svemu što vidim, jedino meni: „tajnu vaše ideje“, kako ste se sami izrazili. Ali vašu molbu: da vam saopštim svoje mišljenje naročito o toj „ideji“, moram odlučno odbiti; prvo, u pismu nemam dovoljno mesta; i drugo, još nemam spreman odgovor, i moram još o tome misliti. Primećujem samo da se vaša „ideja“ odlikuje originalnošću, dok mladi ljudi današnjega pokoljenja prilaze većinom idejama koje nisu sami smislili, nego su ih gotove našli — a od kojih su mnogobrojne i opasne. Vaša „ideja“, na primer, zaštitila vas je bar privremeno od ideja g. Dergačeva i komp., koje nesumnjivo nisu tako originalne kao što je vaša. I najzad, potpuno sam saglasan s mišljenjem mnogouvažene Tatjane Pavlovne, koju, iako sam poznavao lično, nisam bio u stanju da do danas cenim koliko ona zaslužuje. Njena misao o vašem stupanju na univerzitet, za vas je od najveće koristi. Nauka i život nesumnjivo će u tri četiri godine još više proširiti horizonte vaših misli i težnji; i ako i posle univerziteta budete želeli da se ponovo vratite svojoj „ideji“, neće vam ništa stajati na putu.
   A sad mi dopustite da vam i bez vaše molbe izložim otvoreno nekoliko misli i utisaka koji su mi pali na um i na dušu dok sam čitao vaše toliko iskrene „Beleške“. Da, i ja se slažem s Andrejom Petrovićem: da je odista trebalo biti zabrinut za vas i za usamljenu vašu mladost. I takvih mladića kao što ste vi, ima dosta; i njihove sposobnosti zbilja su neprestano u opasnosti da se razviju na gore — ili u ćutljivu servilnost, ili u potajnu želju za neredom. Ova želja za neredom proističe u većini slučajeva, možda baš iz potajne želje za redom i „blagoobrazijem;“ (upotrebljavam vašu reč). Mladost je čista već zbog toga što je mladost. Možda su ovako rani izlivi bezumlja baš dokazi one žeđi za redom i poretkom, i onog traženja istine; a ko je kriv što neki današnji mladi ljudi vide tu istinu i taj poredak u tako glupim i smešnim stvarima da čovek ne može da shvati: kako su u njih mogli da poveruju! Uz ovo beležim da ranije, u dosta nedavnoj prošlosti, u doba prošloga pokolenja, čovek nije morao da toliko žali ove interesantne mladiće, jer su u to doba oni, u toku života, naposletku prilazili višem kulturnom sloju, i s njim se slivali u jednu celinu. I ako su, na primer, u početku svoga puta nazreli svu svoju poremećenost i slučajnost, sve odsustvo plemenitog u svom porodičnom životu, recimo, odsustvo porodične tradicije i lepih savršenih formi života — u toliko je bilo bolje, jer su sve to dobijali docnije svesno, i tim samim se učili da to cene. Danas je malo drukčije — zbog toga što nemaju gotovo čemu da se pridruže.
   Objasniću to poređenjem. Kad bih bio ruski pripovedač, i imao talenta, bezuslovno bih uzimao svoje junake iz redova ruske stare aristokratije, zato što je samo u ovom tipu kulturnih Rusa moguće pokazati bar izgled lepog poretka; tako bi onda bilo moguće postići onaj lep utisak koji je toliko neophodan u romanu radi estetičkoga uživanja čitaočevog. Kad tako govorim, ne šalim se, iako ja nisam plemić, što uostalom sami znate. Puškin je zabeležio predmete za svoje buduće romane u „Predanjima ruske porodice“, i, verujte, u njima se nalazi odista sve ono što je dosada kod nas bilo lepo. Bar je tu bilo sve ono što smo imali koliko toliko završeno. Ne kažem to zato što sam bezuslovno uveren u tačnost i istinitost ove lepote; ali tu su, na primer, već bile izrađene forme časti i dužnosti; sem u aristokratiji, nigde inače u Rusiji ne samo da to nije bilo izrađeno, nego nigde nije bilo ni početo. Govorim kao miran čovek, koji želi mir.
   Da li su te časti i dužnosti tačno bile shvaćene — to je drugo pitanje; ali za mene je glavno: dovršenost forme, i kakav bilo poredak, uređenost, i ne propisna, nego sama iz sebe postala i iznikla. Bože, pa kod nas je baš to važnije od svega: da imamo najzad svoj poredak, pa kakav bio da bio! U tome je ležala naša nada, i, da tako kažem, odmor za oko: ma šta, ali najzad organizovano; a ne ovo stalno rušenje, ne ovo svuda rasuto iverje, ne smet i ruševine iz kojih evo već dvesta godina nikako neće ništa da iziđe.
   Nemojte da me optužujete za slovenofilstvo; ja to kažem samo iz mizantropije, jer mi je u srcu teško! sada, od nedavna, kod nas se dešava nešto sasvim obrnuto od onoga što sam pomenuo. Više ne prirasta ološ uz viši sloj ljudi, nego, naprotiv, od lepoga sloja se otkidaju veselo i lako komadi i grudve, i sabijaju se u celinu sa predstavnicima poremećenosti i nereda. Već odavno nije izuzetak ni pojedinačan slučaj da se očevi i šefovi bivših kulturnih porodica rugaju onome u šta bi, možda, još htela da veruju njihova deca. Ne samo to, nego sa uživanjem pokazuju svojoj deci svoju požudnu radost što su iznenada stekli pravo na nepoštenje, koje pravo ta masa smatra da je na neki način zadobila. Ne govorim o istinski naprednim ljudima, dragi moj Arkadije Makaroviću, nego o onoj gomili koja je toliko bezbrojna, i za koju je rečeno: Grattez le Russe, et vousj verrez le Tartare.[113] I verujte, pravih liberala, istinskih i velikodušnih prijatelja čovečanstva, kod nas uopšte nema mnogo! — kako se u stvari mislilo.
   Ali sve je ovo filozofija; da se vratimo pripovedaču koga smo pretpostavili. Položaj našega pripovedača bio bi u takvom slučaju savršeno određen: mogao bi pisati jedino istorijske romane, jer lepoga sloja i tipa nema više u naše doba; a ako i ima ostataka, oni nisu, po opštem mišljenju koje vlada, sačuvali lepote. O, u istorijskom romanu je moguće naslikati množinu vrlo prijatnih i izvrsnih pojedinosti! Moguće je čak toliko zabaviti čitaoca da bude gotov da prihvati istorijsku sliku kao moguću i u današnjosti. Takvo delo, kad bi došlo od velikog talenta, ne bi toliko spadalo u rusku književnost koliko u rusku istoriju. To bi bila slika, umetnički dovršena, ruske fatamorgane, koja bi zbilja postojala dok se ljudi ne bi dosetili da je — fatamorgana. Unuk onih junaka, koji bi bili predstavljeni na slici što prikazuje rusku porodicu srednjeg kulturnog tipa u toku triju pokolenja po redu, i u vezi s ruskom istorijom — taj potomak svojih predaka već ne bi mogao biti prikazan u svom savremenom tipu drukčije nego kao mizantrop, usamljen, nesumnjivo tužan čovek. Čak bi morao izgledati i neki osobenjak, koji bi se čitaocu na prvi pogled mogao učiniti da je pomerio pameću, i da je napustio bitku. Docnije, nestaće i taj unuk-mizantrop; javiće se nova lica, još nepoznata, i nova fatamorgana. Ali kakva lica? Ako nisu lepa, onda je nemoguć dalji ruski roman. Ali, avaj! Da li će tada biti samo roman nemoguć?
   Idem daleko; bolje da se vratim vašem rukopisu. Pogledajte, na primer, obe porodice gospodina Versilova (sad mi dopustite da budem potpuno otvoren.) Prvo, sam Andreja Petrović — ali o njemu neću da budem opširan; ipak, i on je šef porodice. On je plemić od najstarijih davnina, i, u isto vreme, pariski komunac. On je pravi pesnik i voli Rusiju, ali je se zato i potpuno odriče. Nema nikakvu religiju, ali je spreman da umre za nešto neodređeno čemu ni imena ne zna, no u što strasno veruje, kao mnogi Rusi, evropski civilizatori iz petrogradskog perioda ruske istorije. No dosta o njemu lično; dolazi njegova porodica: o njegovom sinu neću govoriti, jer on ne zaslužuje tu počast. Oni koji imaju oči, unapred znaju šta biva od tih propalica, i do čega oni neki put i druge dovedu; njegova kći, Ana Andrejevna — zar nije devojka koja ima karaktera? Ona je ličnost tipa igumanije Mitrofanije — naravno, time ne mislim da je sposobna za prestupe, što bi bilo nepravedno sa moje strane. Recite mi sad, Arkadije Makaroviću, da je ova porodica slučajna pojava, i ja ću se obradovati u duši. Ali, naprotiv, zar nije tačnije reći: da danas već velik broj takvih nesumnjivo plemićskih ruskih porodica s neodoljivom snagom prelaze u mase slučajnih porodica, i s njima se slivaju u opšti nered i haos. Tip te slučajne porodice prikazujete vi delimično u svom rukopisu.
   Jeste, Arkadije Makaroviću, vi ste član slučajne porodice, nasuprot doskorašnjim našim plemićskim tipovima, koji su imali detinjstvo i mladost mnogo drukčiju nego vi.
   Priznajem, ne bih želeo da budem pripovedač o junaku iz slučajne porodice! To je neblagodaran posao, i bez lepe forme. I ti su tipovi, u svakom slučaju, tek u stvaranju, i zbog toga ne mogu ni umetnički biti dovršeni. Tu bi bile mogućne značajne greške, preuveličavanja, nedovoljno posmatranje. U svakom slučaju, imalo bi mnogo što da se naslućuje. Ali, ipak, šta da radi pisac koji ne želi da piše samo istorijske romane, i koji mari samo za sadašnjost? Ima da nagađa, i da... greši.
   Ovakve „Beleške“, kao što su vaše, mogle bi, čini mi se, poslužiti kao materijal za buduće umetničke proizvode, za buduće slike jedne poremećene, ali već minule epohe. O, kad prođe pakost današnjice, i nastane budućnost, budući će umetnik naći divne forme da naslika minulu poremećenost i haos. Tada će „Beleške“ kao vaše, poslužiti kao materijal — ako su iskrene, bez obzira na svu njihovu haotičnost i slučajnost... Ostaće sačuvane bar neke tačne crte, po kojima će biti moguće naslućivati šta se sve krilo u duši mnogoga momčeta u tadašnje nemirno vreme — a to će biti ne sasvim nekoristan podatak, jer iz momčića se grade pokoljenja...“
— K raj romana —
 
 
 

F. M. Dostojevski MOMČE
Izdavač
OTVORENA KNJIGA Dragiše L apčevića 11 Beograd
Za izdavača Petar Nikolić
L ektura
Branislav Bugarčić
L ikovna obrada korica Dejan Nikolić
Plasman
060/3298-113
Štampa
OTVORENA KNJIGA Beograd
Tiraž
1000 primeraka
CIP - Katalogizacija u publikaciji Narodna biblioteka Srbije, Beograd
821.161.1-31
DOSTOEVSKII, Fedor Mihailovič, 1821-1881 Momče / F. [Fjodor] M. Dostojevski ;
[preveo Miloš Ivković]. - Beograd : Otvorena knjiga, 2012 (Beograd : Otvorena knjiga). 597 str. ; 21 cm Tiraž 1.000.
ISBN 978-86-7674-172-4
COBISS.SR-ID 194176524
Napomene
[1] Ali Ja poznajem žene
[2] Znam sve, ali ne znam ništa što je dobro.
[3] Drago dete, ja volim dobrog Boga.
[4] To je glupo bilo.
[5] Mesto prebivanja.
[6] iz oblasti nepoznatog.
[7] Ta sramna istorija.
[8] Što se medikamentima ne da izlečiti, leči se gvožđem, a što gvožđem ne, to se vatrom leči.
[9] strogo najpotrebnije[10] mržnja u ljubavi.
[11] bez kojega ne mogu
[12] Ceo svet, i još ostali krajevi.
[13] svi načini pričanja... (su prijatni, sem načina dosadnog). Uzrečica francuska.
[14] Naslov pozorišnog komada od Gribojedova.
[15] Glavni junak u komadu: Pamet donosi jad.
[16] Od Turgenjeva.
[17] Vraćamo se uvek (na svoju prvu ljubav). Uzrečica francuska.
[18] Ti razumeš.
[19] Čuj prijatelju[20] Skroz i do kraja.
   [21] Onaj mali špijun.
   [22] Spavaćete kao mali kralj.
   [23] début, franiuska reč, kojom se označava, obično, prvostupanje na scenu pozorišnog sveta.
   [24] Naposletku, da zahvalimo Bogu. i ja te blagosiljam!
   [25] stilovi nameštaja.
   [26] neotmeno.
   [27] Do đavola!
   [28] jednog lepog jutra
   [29] Založni zavod.
   [30] Gle.
   [31] Presecimo tu razgovor, dragi moj.
   [32] To se samo po sebi razume.
   [33] Komično je, ali ćemo ipak to učiniti (ići u kvart).
   [34] Ali ostavimo to.
   [35] Kako se uzme, dragi moj.
   [36] Za vaše lepe oči, rođače!
   [37] među nama budi rečeno
   [38] otmeno
   [39] poezija u životu
   [40] koja divna osoba
   [41] Solomonove pesme... ne, ne Solomon nego David je metao u postelju mladu lepoticu da se, star,zagreje...
   [42] Ta mlada lepotica iz starosti Davidove — to je čitava poema.
   [43] scena sa posteljnom grejalicom.
   [44] Eto!
   [45] Pa pođite s majkom — to dete nema srca!
   [46] Tu sam.
   [47] Nesrećnik.
   [48] Vi razumete, curo? Imate novaca?
   [49] Ali vi nikako niste spavali, Moris!
   [50] Ćutite. Spavaću docnije.
   [51] Spasena sam!
   [52] Nema čoveka tako svirepog, takvog — Bizmarka, kao to stvorenje, koje smatra ženu kao gadslučajem nanesen. Žena, šta je žena u naše vreme! „Ubi je!“ — to je poslednja reč Akademije Francuske.
   [53] Ah, šta bi mi vredilo da sam ga ranije pronašla... i zar ne bi za mene isto značilo da sam krilasvoju sramotu za ceo život? Možda i nije časno da se jedna gospođica ovako izražava ired jednim gospodinom, ali, eto, ja vam priznajem: kad bih smela da imam neku svoju volju, o, ja bih želela da mu zabodem nož u srce, ali da pri tom okrenem oči, od straha da pred njegovim odvratnim pogledom ne bi zadrhtala moja mišica, i ne bi se ohladila moja hrabrost! On je ubio onog ruskog popa, gospodine, i očupao mu riđu bradu da bi je prodao jednom veštaku u prerađivanju kose, blizu mosta de Marešo, sasvim blizu radnje gospodina Andrije — poslednje novosti, pariski artikli, belo rublje, košulje, vi znate, je l’ te?... Oh, gospodine, kad prijateljstvo okupi kraj stola ženu, decu, prijatelje, kad bujna veselost zagreje moje srce, pitam vas onda, gospodine, ima li bolje sreće od one u kojoj sve uživa? Ali on se smeje, goepodine, to odvratno i nemoguće čudovište, i da tu nije svezivao gospodin Andrije, nikada, o, nikada ne bih ja... Ali šta je, šta je vama, gospodine?
   [54] Kuda ćete, gospodine?
   [55] Ali to nije daleko, gospodine, nije baš toliko daleko, ne treba da dotle ogrćete šubu (bunda, ruski),to je sasvim blizu, gospodine,
   [56] Ovuda, ovuda, gospodine!
   [57] Ode, ode!
   [58] Ali on će mene ubiti, gospodine, on će mene ubiti!
   [59] kleveta..., uvek od nje ostane nešto[60] Attendez, čekajte.
   [61] Nezavisnost.
   [62] Gospodine kneže, nemate li srebrnu rublju za nas, ne dve, jednu jedinu, imate?
   [63] Mi ćemo vam vratiti.
   [64] Po vagonima.
   [65] Ah, prokleti...
   [66] Šta je, hoćete li da vam glavu rascopam!
   [67] Prijatelju, evo drugi moj prijatelj (uvek pogrešno Francuski).
   [68] Evo ga!
   [69] On!
   [70] No, no, mirno!
   [71] Gđice Alfonsina, hoćete li da me poljubite?
   [72] Ah, ovaj mali gad! Ne približujte mi se, i ne prljajte me, i vi, dugački klipšo — obojicu ću vasizgurati napolje, čujete!
   [73] Gđice Alfonsina, jeste li prodali vašu „bolonj“?
   [74] Šta je to „bolonj“?
   [75] Pazi kako ovaj brlja po jeziku!
   [76] Ja govorim kao ruska dama u banji.
   [77] Šta to znači: ruska dama u banji, i gde vam je lep satić što vam je poklonio L ambert?
   [78] Imamo rublju srebra, koju smo pozajmili od novog našeg prijatelja.
   [79] Vraćamo vam sa mnogo zahvalnosti.
   [80] H oj-hoj L amber! Gde je L amber? Jesi li video L ambera? — tekst na reči iz poznate pesme.
   [81] Dvadeset pet rubalja!
   [82] Kad se to postavi, pitanje se menja.
   [83] Svojina, to je krađa.
   [84] U vinu je istina.
   [85] Ja sam plemić pre svega, i umreću kao plemić.
   [86] Umreću kao plemić.
   [87] Dobro veče.
   [88] Gle sad! A šta su prijatelji!
   [89] Ovo je baš medved!
   [90] Stari Zavet. Abisag, žena koju kralj David nije taknuo, i koju je posle hteo Davidov sin Adonia.
   [91] Da, da, to je sramota! Jednu damu... Ah, vi, vi sge ipak plemeniti! Budite mirni, ja ću već nekakourazumiti L amberta.
   [92] Govorio sam ja da on ima srca!
   [93] Zar ne, zar ne?
   [94] On ume uvek da pogodi u osećaje.
   [95] Posle ćete to, posle, draga prijateljice.
   [96] Da, da, on je divan čovek... ali posle.
   [97] Ma ti to užasnu stvar reče!
   [98] Je li? Ja malo govorim, ali pogađam.
   [99] Dobro. Ali izgleda glup, taj džentlmen.
   [100] Ništa, ništa. Ali, je li, ja sam ovde slobodan?
   [101] Dragi kneže, mi moramo biti prijatelji već i po sili svoga rođenja.
   [102] To je moje mišljenje.
   [103] To je anđeo, to je anđeo nebeski!
   [104] Ja govorim zanimljive i divne stvari, svi se smeju...
   [105] Drago dete Ana, ja vas volim.
   [106] Da, da, razumem, razumeo sam od početka...
   [107] s onim crnim čovekom.
   [108] Gle, zaboravila sam mu ime; jedan užasan čovek... da, Versilov...
   [109] ono pismo.
   [110] Oh, oni će izvršiti svoju osvetu.
   [111] Spasite je!
   [112] Jer vi ste, bogami, lepi!
   [113] Zagrebi Rusa i naći ćeš Tatarina.